{"id": "1", "revid": "41", "url": "https://an.wikipedia.org/wiki?curid=1", "title": "Portalada", "text": " __NOEDITSECTION__"}
{"id": "2", "revid": "69718", "url": "https://an.wikipedia.org/wiki?curid=2", "title": "Antares", "text": "Antares (\"\u03b1 Scorpii\") ye una estrela, o nombre d'a cual promana d'o griego \"\"pareixito a Ares\" u \"enemigo d'Ares\"\", probablement perque a suya tonalidat royisca fa recordar a d'o planeta Marte (\"Ares\" ta os griegos). Ixa coloraci\u00f3n especial ha feito d'a estrela un obchecto d'intr\u00e9s ta muitas sociedaz a lo largo d'a historia, y muitos d'os antigos templos echipcios s'orientoron a fin que a luz d'Antares tenese un papel import\u00e1n en as ceremonias que se i celebraban. Antares yera una d'as cuatre \"estrelas reyals\" d'os antigos astrologos persas y mencionatas por Zoroastres, y bels escritors aseguran que ye a \"estrela lanza\" a la que fa referencia o libro biblico de Chob.\nAntares ye un estrela chigant de clase M, con un diametro d'aproximadament 6,24 x 108\u00a0km, una mica mes d'a distancia entre o Sol y o planeta Marte. A suya densidat ye bien chicota. A distancia a la Tierra ye de 604 anyos luz. Ye a estrela mes brilant (\u03b1 Scorpii) d'a constelaci\u00f3n d'Escorpio."}
{"id": "5", "revid": "610", "url": "https://an.wikipedia.org/wiki?curid=5", "title": "Familias ling\u00fcisticas", "text": "A mayor\u00eda d'as luengas conoixidas s'incluyen en as clamadas familias ling\u00fcisticas. En sentiu estricto, una familia de luengas ye una unidat filochenetica, ye dicir, toz os suyos miembros derivan d'un ancestro com\u00fan. L'ancestro ye conoixiu de forma dreita en pocas ocasions ya que o rechistro historico d'a mayor\u00eda d'as luengas ye mui curto. Sin dembargo ye fesable remontar muitas d'as caracteristicas de l'ancestro com\u00fan de luengas relacionadas aplicando lo metodo contimparativo \u2013 un procedimiento de reconstrucci\u00f3n creyato en o s. XIX por o ling\u00fcista August Schleicher. Se puede contrimostrar con facilidat o estatus de muitas d'as famillas listadas mas abaixo.\nAs familias de luengas pueden estar subdivididas en unidaz menors, d'ordinario clamadas \u201cbrancas\u201d (a historia d'una familia de luengas se representa a ormino como un \u00e1rbol)\nAs luengas que no pueden estar clasificadas con seguranza en denguna familia son clamadas luengas aislatas.\nLuengas naturals.\nLista d'as familias ling\u00fcisticas d'o mundo, ordenatas de mes a menos seguntes a suya importancia demografica:\n\"Se veiga tami\u00e9n:\" Luengas aislatas\nLuengas no naturals.\nAntim\u00e1s d'as luengas ementadas, que han surtiu de forma natural, existen atros luengaches que truxan con istas muitas y importants caracteristicas:"}
{"id": "7", "revid": "610", "url": "https://an.wikipedia.org/wiki?curid=7", "title": "Luengas esquimalaleutianas", "text": "As luengas esquimalaleutianas forman una familia de luengas parlata prencipalment en as islas y costas mes septentrionals d'America d'o Norte per bellas 80.000 personas.\nA ista familia perteneixen:\nBels estudiosos consideran l'inuktitut, l'inupiatun y o yupik un mesmo idioma esquimal."}
{"id": "8", "revid": "610", "url": "https://an.wikipedia.org/wiki?curid=8", "title": "Idioma inuktitut", "text": "L'inuktitut ye un idioma d'a familia de luengas esquimalaleutianas, parlato prencipalment en a dependencia danesa de Gronlandia y en parte de Canad\u00e1 per bellas 65.000 personas.\nL'idioma, formato per un continuo de dialectos, puede trestallar-se en:\nA luenga ye oficial en Gronlandia (chunto con o dan\u00e9s) y en os territorios canadienses de: \nTami\u00e9n ye luenga d'amostranza en Nunavik (Norte de Quebec)"}
{"id": "17", "revid": "69718", "url": "https://an.wikipedia.org/wiki?curid=17", "title": "Idioma aragon\u00e9s", "text": "L'aragon\u00e9s (\"idioma aragon\u00e9s\" u \"luenga aragonesa\") ye un idioma romance, luenga propia d'Arag\u00f3n, parlato por bellas 25.556\npersonas sobretot en as comarcas pirinencas y prepirinencas d'o norte d'Arag\u00f3n. En as atras comarcas aragonesas a on que se charr\u00f3 l'idioma, hue o substrato y influencia de l'aragon\u00e9s ye encara perceptible en o castellano que se i fabla, mas que mas en os aragonesismos lexicos.\nDenominaci\u00f3n.\nA denominaci\u00f3n formal mes com\u00fan d'a luenga ye aragon\u00e9s, nombre con que ye conoixita localment, historicament y internacional.\nA tradici\u00f3n filolochica fa uso igualment d'o compuesto navarro-aragon\u00e9s u navarroaragon\u00e9s ta referir-se, mas que mas, a lo estadio medieval de l'idioma, a consonant con l'uso d'atros compuestos ling\u00fcistico-cheograficos ta atros romances peninsulars como lo galaicoportugu\u00e9s u l'astur-leyon\u00e9s.\nPopularment, a falta historica de claros referents ling\u00fcisticos y una diglosia multisecular con o castellano accentuoron as diferencias dialectals de l'idioma, afavorindo una baixa conscienciaci\u00f3n unitaria entre os parladors d'a luenga, y fendo que aquels que millor mantenioron o dialecto propio lo denominasen con un nombre local (ansotano, cheso, belset\u00e1n, chistab\u00edn, etc.)\nFabla ye una altra denominaci\u00f3n informal, considerata alternativa per beluns, popularizata en a segunda metat d'o sieglo XX. En realidat ye un alcurzamiento d'a expresi\u00f3n \"fabla aragonesa\", inspirata en a de \"fabla chesa\", usata en cheso.\nSituaci\u00f3n.\nL'aragon\u00e9s ye encara parlato como luenga materna en o suyo nuclio orichinal, as montanyas aragonesas d'os Pirineus, en as comarcas d'o Viello Arag\u00f3n (Chacetania y Alto Galligo), Semontano, Sobrarbe y Ribagorza.\nAs ciudaz y villas prencipals an encara puede trobar-se fabladors patrimonials de l'aragon\u00e9s son: Uesca, Graus, Monz\u00f3n, Balbastro, Fonz, Echo, Estadilla, Ben\u00e1s, Samianigo, Pandicosa, Chaca, Plan, Ans\u00f3, Ayerbe, Broto, Lo Grau.\nAltros aragoneses tami\u00e9n aprenden aragon\u00e9s como una segunda luenga en puestos como Uesca, Zaragoza, Exeya, y Teruel. Seguntes os datos d'o Censo de 1981, a on se incluyoron preguntas relativas a l'uso d'as luengas propias, a suma de fabladors no blincaba d'os 30.000, fendo que l'aragon\u00e9s siga una d'as luengas europeas con mas gran periglo d'extinci\u00f3n.\nDende o Censo de 1981, o estudio demoling\u00fcistico mas important ye lo Estudio socioling\u00fcistico feito en una gran aria de l'Alto Arag\u00f3n por l'equipo de l'Euskobarometro , dirichiu por Francisco Llera, a zaguers d'os anyos 90. Seguntes a elaboraci\u00f3n d'o sociologo Natxo Sorolla sobre os datos d'ixe informe, l'aragon\u00e9s yera parlau por bellas 25.000 personas, d'as cuals, 13.000 lo tendr\u00edan como luenga inicial. Ixos datos tami\u00e9n dan a cifra de 59.000 personas que lo entienden, 11.000 que lo saben leyer y 6.000 que lo saben escribir.\nAs cifras dadas por atros autors gosan situar-se entre os 10.000 y os 30.000 parladors. S'ha de destacar que en o Censo de Poblaci\u00f3n y Viviendas de 2011 torn\u00f3 a incluir-se preguntas sobre o conoiximiento y l'uso d'as luengas propias d'Arag\u00f3n, fendo un total de 25.556 personas que declar\u00f3n saber charrar aragon\u00e9s, 44.439 entender-lo, 29.985 leyer-lo y 17.009 escribir-lo, con un 0,33% de margin d'error con un intervalo de confianza d'o 99%, estando os datos con mayor representatividat estatistica que disponemos sobre as competencias ling\u00fcisticas en aragon\u00e9s .\nOs municipios que figuraban como aragonesofonos en l'abant-prochecto d'a Lei de Luengas que o Gubierno d'Arag\u00f3n public\u00f3 en l'anyo 2001 (pero que no pleg\u00f3 a presentar en as Corz d'Arag\u00f3n) son:\nAbiego, Abizanda, Adauesca, Ag\u00fcero, L'A\u00ednsa-Sobrarbe, A\u00edsa, Albero Alto, Albero Baixo, Alberuela de Tubo, Alcal\u00e1 d'o Bispe, Alerre, Almud\u00e9var, L'Almunia de Sant Chuan, Alquezra, Ang\u00fc\u00e9s, Ans\u00f3, Antill\u00f3n, Arag\u00fc\u00e9s de lo Puerto, Ardisa, Argavieso, Arguis, Ascellas-Ponzano, Ayerbe, Azara, Azlor, Bag\u00fc\u00e9s, Bailo, Val d'Echo, Vall de Bardaix\u00edn, Vall de Lierp, Balbastro, Banastars, Barbu\u00e9s, Barbunyals, Barcabo, Ben\u00e1s, Berbegal, Biel-Fuencalderas, Biarche, Biescas, Vilanova, Villanuga, Bisagorri, Biscarru\u00e9s, Vici\u00e9n, Blecua y Torres, Boltanya, Borau, Broto, A Buerda, Campo, Candarenas, A Canal de Berd\u00fan, Canfranc, Capella, Casbas de Uesca, Castill\u00f3n de Sos, Castill\u00f3n d'o Puent, Castiello de Chaca, Castillazuelo, Chaca, Chasa, Chist\u00e9n, Colungo, Ch\u00eda, Chimillas, A Espunya, Estada, Estadilla, Fago, Fanlo, Fiscal, Fonz, La Foradada d'el Toscar, O Frago, A Fueva, Lo Grau, Graus, Oz de Tena, Oz y Coste\u00e1n, Huerto, Ibieca, Igri\u00e9s, Ilche, A Sotonera, Longars, A Luenga, A Perdiguera, Lobarre, Lo Porzano, Oscorrals, Lupiny\u00e9n-Ortiella, Mianos, Monflorit-Ascasas, Monz\u00f3n, Morillo de Galligo, Naval, Novals, Nueno, Olvena, Palo, Pandicosa, As Penyas de Riglos, Peraltiella, Perarr\u00faa, Pertusa, Pirac\u00e9s, Plan, Poz\u00e1n d'o Vero, A Puebla de Castro, Puent d'a Reina de Chaca, Puertolas, O Pueyo d'Aragu\u00e1s, Quicena, Robres, Samianigo, Sa\u00fanc, Salas Altas, Salas Baixas, Saliellas, Sall\u00e9n de Galligo, Sant Chuan de Plan, Sangarr\u00e9n, Santa Cruz d'as Serors, Santa Cilia de Chaca, Santolaria de Galligo, Santa Liestra y Sant Qu\u00edlez, Santa Mar\u00eda de Dulcis, Secastiella, Seira, Sen\u00e9s d'Alcubierre, Sesa, Sesu\u00e9, Sietamo, Tardienta, Tella-Sin, Tierz, Torla, Torralba d'Arag\u00f3n, Torres d'Alcanadre, Torres de Barbu\u00e9s, Uesca, Yebra de Basa, Yesero y Zaragoza.\nFiliaci\u00f3n ling\u00fcistica.\nL'aragon\u00e9s ye clasificato, per lo suyo contexto cheografico y historico, como un idioma romanico occidental, encara que una d'as caracteristicas tradicionals que definen as luengas romances occidentals \u2013a sonorizaci\u00f3n d'as oclusivas xordas intervocalicas\u2013 no gosa cumplir-se en aragon\u00e9s (mas que mas en l'aragon\u00e9s central; en occitano gasc\u00f3n local d'a val d'Aspa tami\u00e9n se troba lo mesmo fenomeno):\nEncara que muitos ling\u00fcistas lo enclavan en o grupo de luengas iberorromances, l'aragon\u00e9s presenta unas diverchencias que lo deseparan d'os romances de l'ueste peninsular (castellano, asturiano-leyon\u00e9s y gallego-portugu\u00e9s), amanando-lo mes t'o catal\u00e1n y ta l'occitano (mas que mas l'occitano gasc\u00f3n), y t'o resto d'a Romania en cheneral, per eixemplo en a conservaci\u00f3n d'as particulas pronominalo-adverbials \"ibi/bi/i\" y \"en/ne\". En o suyo lexico elemental, l'aragon\u00e9s tami\u00e9n conta con un percentache licherament superior de vocables mes amanatos t'o catal\u00e1n (mas que mas l'occidental) y t'o gasc\u00f3n, que no pas t'o castellano, encara que ixo pende tami\u00e9n en a variedat. Asinas, l'aragon\u00e9s occidental no comparte ya tanto lexico con os vecins orientals como lo fan l'aragon\u00e9s sobrarbenco y ribagorzano. Os antigos navarro y riochano yeran variedaz navarroaragonesas mes amanatas t'o castellano u que, aparentment, se castellanizoron luego.\nL'aragon\u00e9s muderno ye, en consecuencia, un idioma romance posicionato entre o conchunto iberorromance y o conchunto formato per lo catal\u00e1n y l'occitano, fendo de puent entre o castellano y o catal\u00e1n, pero tami\u00e9n en muitos casos entre o castellano (u catal\u00e1n) y o gasc\u00f3n. O feito de compartir con o gasc\u00f3n y o catal\u00e1n noroccidental (y en ocasions, con o basco) una ripa de vocables exclusivos en a Romania, mete tami\u00e9n a l'aragon\u00e9s en un sozgrupo dito en ocasions \"pirinenco\". De vez, o suyo arca\u00edsmo en bellas solucions lo achirmana con l'asturiano (u tami\u00e9n o gallego y o catal\u00e1n) frent a lo castellano.\nIstas clasificacions fan que l'aragon\u00e9s pueda apareixer como am\u00e9s oriental d'as luengas iberorromances (cuan no se bi incluyen o catal\u00e1n u l'occitano), u como la mes sudoccidental d'as occitanorromances, pirinencas u galorromances.\nL'aragon\u00e9s tami\u00e9n pareix haber coincidito en muitas cosas con o mozarabe, que influy\u00f3 prou como substrato prencipal en espardir-se l'aragon\u00e9s enta o sud per as tierras de Zaragoza y Teruel. O sistema de clasificaci\u00f3n d'o SIL en o \"Ethnologue\", no acceptato cheneralment per os especialistas d'a romanistica, considera l'aragon\u00e9s y o mozarabe en un grupo que clama pirinenco-mozarabe.\nEstructura d'a luenga.\nFonoloch\u00eda y graf\u00eda.\nOs fonemas son entre barras oblicuas /\u00a0/, os alofonos d'un fonema son entre parentesis cuadratas [\u00a0], a notaci\u00f3n ortografica ye en car\u00e1cters italicos y se conforma a l'ortograf\u00eda de l'Academia de l'Aragon\u00e9s.\nVocals.\n&lt;noinclude&gt;\nUn accento grafico \"(\u00e1, \u00e9, \u00ed, \u00f3, \u00fa)\" indica una posici\u00f3n irregular de l'accento tonico.\nEvoluci\u00f3n diacronica d'a fonoloch\u00eda.\nBellas caracteristicas propias d'a fonetica aragonesa en a suya evoluci\u00f3n dende o lat\u00edn son:\nMorfosintaxi.\nDeterminadors.\nPosesivos.\nOs posesivos fan a funci\u00f3n determinadera cuan van preceditos de l'articlo definito. O sustantivo determinato puet trobar-se en metat d'a combinaci\u00f3n:\nEn ocasions, no cal l'articlo:\nCon bels sustantivos referents a parients amanatos, s'emplega tami\u00e9n a forma curta d'o posesivo, que no va acompanyata d'articlo:\nPronombres.\nParticlas pronominalo-adverbials (u pronombres adverbials).\nL'aragon\u00e9s, como muitas d'as luengas romances (pero a diferencia d'as iberorromances), conserva las formas latinas ENDE y IBI en as particlas pronominalo-adverbials: en/ne y bi/i/ie.\nCombinacions de formas pronominals.\nA forma mes comuna en aragon\u00e9s de combinaci\u00f3n d'os pronombres personals de tercera persona de complemento directo y indirecto nom\u00e9s distingue o numero de l'indirecto (li/le; lis/les) pero toz dos cheneros y numeros s'enciertan en una sola forma (en).\nA forma ye prou particular si s'acompara con a d'as luengas vecinas, en as cuals, u bien bi ha diferencia de numero y tami\u00e9n de chenero en o indirecto (en castellano) u bien diferencia de numero y chenero en o directo (en catal\u00e1n):\nCal parar cuenta que existen formas en cualques variedaz aragonesas que s\u00ed deixan claro lo chenero y numero d'o complemento directo. Asinas pasa en as formas ribagorzanas lo i, la i, los i, las i; u en as formas belsetanas le'l/le lo, le la, le's/le los, le las, acomparables con as formas d'o catal\u00e1n antigo \"li'l\", \"li la\", etc., vivas en buena part de Valencia.\nHistoria d'a luenga.\nL'aragon\u00e9s naixi\u00f3 alredol d'o sieglo VIII como uno d'os muitos dialectos d'o lat\u00edn desembolicatos en os Pireneus centrals y norte, y este d'a val d'Ebro en os actuals Riocha, sud y este de Navarra y Alto Arag\u00f3n. Se considera que entre os substratos, o basco yera muito important. A conquista y repoblaci\u00f3n d'o centro d'a val d'Ebro y zonas d'a Celtiberia por parte de cristianos navarros y aragoneses, faci\u00f3 que s'extendiese a suya luenga, cosa favoreixita por charrar-se-ie un romance mozarabe u romanico-andalus\u00ed pareixito, (que emplegaban os cristianos y musulmans nativos), y que con poquez cambeos no yera dificil d'aragonesizar. Sindembargo, a expansi\u00f3n de l'aragon\u00e9s fa que empecipie a influencia d'altros idiomas por contacto con fabladors d'altras luengas latinas, am\u00e1s d'o mozarabe d'a val d'Ebro, como l'occitano, o castellano y, mas tarde o catal\u00e1n. O romance navarroaragon\u00e9s que se charraba en a Riocha u Soria empecipiaba a desapareixer ya por esta epoca.\nEn o sieglo XII a uni\u00f3n d'o Reino d'Arag\u00f3n con Catalunya baixo lo mesmo rei signific\u00f3 a uni\u00f3n de territorios ling\u00fcisticament heterochenios, con o catal\u00e1n fablato en a rechi\u00f3n oriental y l'aragon\u00e9s en a occidental. Por istas envueltas apareixen os primers textos con formas romances mayoritarias, (denantes s'escribiba nom\u00e1s que en lat\u00edn arromanzato). En a conquista que se faci\u00f3 dimpu\u00e9s d'a uni\u00f3n dinastica, l'aragon\u00e9s s'extendi\u00f3 menos que o catal\u00e1n, nom\u00e1s en zonas d'o Sistema Iberico ta o sud d'o sector central d'a val d'Ebro, plegando ta o sud de forma compacta ta las actuals comarcas churras. As muelas de Caroch, en as marguins d'o r\u00edo X\u00facar estioron o cabo sud d'a distribuci\u00f3n de l'aragon\u00e9s en o Reino de Valencia. Podi\u00f3 haber-ie una presencia de zonas aragonesofablants mas ta o sud como enclaus que no duroron guaire entre meyo de zonas catalanofablants, arabofablants y castellanofablants, en especial en o reino de Murcia.\nA cheneralizaci\u00f3n d'o castellano, tami\u00e9n conoixito como espanyol, como a luenga com\u00fan d'a peninsula, signific\u00f3 a recesi\u00f3n de l'aragon\u00e9s (proceso de castellanizaci\u00f3n). Uno d'os intes claus en a historia de l'aragon\u00e9s esti\u00f3 cuan un rei de orichen castellano fue coronato en o sieglo XV: Ferrando I d'Arag\u00f3n, (tami\u00e9n conoixito como Ferrando d'Antequera). Con a dinast\u00eda Trastamara, idenficata con o castellano, empecipia un periodo de diglosia que dura dica os nuestros d\u00edas.\nL'uni\u00f3n d'Arag\u00f3n y Castiella y a progresiva suspensi\u00f3n de toda capacidat d'autogubierno dende o sieglo XVIII signific\u00f3 a reducci\u00f3n de l'aragon\u00e9s, que encara se charraba amplament, a un emplego rural y coloquial, entre que a nobleza esley\u00f3 o espanyol como simbolo de poder. A supresi\u00f3n de l'aragon\u00e9s pleg\u00f3 t'a suya fuga mientres o rechimen d'o dictador Francisco Franco en o sieglo XX. Os mayestros pegaban a os escolanos por emplegar l'aragon\u00e9s en as escuelas, y a lechislaci\u00f3n ved\u00f3 l'amostranza de cualsiquier luenga que no fuese a espanyola.\nA democracia constitucional votata por o pueblo en 1978 signific\u00f3 un incremento en o numero de treballos literarios y estudios en y sobre a luenga aragonesa. Manimenos, ista renaixedura puede estar masiau tardana ta ista luenga.\nFa poco s'ha lechislato sobre a mesma en a \"Lei 10/2009, de 22 d'aviento, d'uso, protecci\u00f3n y promoci\u00f3n d'as luengas propias d'Arag\u00f3n\", publicata en o \"Bolet\u00edn Oficial de Arag\u00f3n\" de 30 d'aviento de 2009.\nVariaci\u00f3n.\nBi ha cualques dialectos de l'aragon\u00e9s en as vals d'o Pireneu axial, una variedat con rasgos mas cheneral en o Semontano, tami\u00e9n mas castellanizata, y formas de transici\u00f3n entre as primeras y a zaguera.\nAs parlas mas orientals d'o dialecto Ribagorzano, en chunto con as mas occidentals d'o catal\u00e1n ribagorzano, pueden considerar-se una variant romance de transici\u00f3n, que comparten caracteristicas con o catal\u00e1n y con l'aragon\u00e9s.\nCodificaci\u00f3n.\nOrtograf\u00eda.\nL'aragon\u00e9s conoix cuantas ortograf\u00edas concurrents no oficials:\nStandardizaci\u00f3n.\nA variedat st\u00e1ndard de l'aragon\u00e9s encara ye elaborando-se pero bi ha dos concepcions diverchents.\nLiteratura.\nDende os anyadas 70 d'o sieglo XX, se publica mas que no nunca literatura en aragon\u00e9s, con bella cincuantena d'autors.\nEducaci\u00f3n.\nMart\u00ednez, J. P., &amp; Paricio Mart\u00edn, S. J. (2017). \"Aragonese: the Aragonese language in education in Spain\". Ljouwert/Leeuwarden: Mercator."}
{"id": "19", "revid": "610", "url": "https://an.wikipedia.org/wiki?curid=19", "title": "1 de chunio", "text": ""}
{"id": "20", "revid": "610", "url": "https://an.wikipedia.org/wiki?curid=20", "title": "Chunio", "text": "Chunio u chunyo ye o seiseno mes de l'anyo en o calandario gregoriano y tien 30 d\u00edas. O suyo nombre en lat\u00edn yera \"iunius\", en honor d'a diosa romana Chuno (Iuno, en lat\u00edn). Como abril, teneba 30 d\u00edas en o primitivo calandario romano, pero pas\u00f3 a tener-ne 29 en o calandario lunar de Numa Pompilio.\nCon o calandario chuliano recuper\u00f3 a cantidat de 30 d\u00edas. A forma \"chunyo\" ye documentada en o sieglo XX en aragon\u00e9s central y oriental."}
{"id": "22", "revid": "610", "url": "https://an.wikipedia.org/wiki?curid=22", "title": "Chinero", "text": "Chinero, chiner u chenero\"' ye lo primer mes de l'anyo en o calandario gregoriano, fendo-ne parte 31 d\u00edas.\nEtimoloch\u00eda.\nLo suyo nombre \"JANUAIRUS\" ye dedicato a \"JANUS\", dios d'os cambios, prencipios, os finals y as puertas. Sindembargo, en o calandario romano o mes de chinero ocupaba a oncena posici\u00f3n d'entre os meses de l'anyo, y nom\u00e1s en feban parte 29 d\u00edas. Esti\u00f3 con a reforma d'o calandario que faci\u00f3 Chulio C\u00e9sar cuan o mes adquiri\u00f3 as suyas caracteristicas actuals.\nAntiparte, mesmo que febrero, o mes de chinero no existiba dica a reforma que se diz que faci\u00f3 Numa Pompilio en o sieglo VIII aC."}
{"id": "36", "revid": "610", "url": "https://an.wikipedia.org/wiki?curid=36", "title": "Febrero", "text": "Febrero u febrer ye o segundo mes de l'anyo en o calandario gregoriano, y tien 28 d\u00edas, encara que en os ditos anyos bisiestos en tien 29.\nO suyo nombre en lat\u00edn, \"februarius\", fa referencia a que yera un mes adedicato a las \"februa\", unas fiestas de purificaci\u00f3n a on se feban sacrificios a los muertos; d'o nombre d'ixas fiestas en deriva o nombre d'o dios Februus d'a mitoloch\u00eda romana, dios que yera tami\u00e9n relacionato con ixas actividaz purificativas. Mesmo que o mes de chinero, o mes de febrero no existiba en o primitivo calandario romano, y l'adhibiron, seguntes se diz, cuan en o sieglo VIII aC o rei Numa Pompilio faci\u00f3 a suya reforma d'o calandario, transformando-lo d'un calandario de base lunar en un calandario de base solar. \nEn ixas envueltas teneba ya 28 d\u00edas, pero cuan Chulio C\u00e9sar establi\u00f3 o dito calandario chuliano, pas\u00f3 a tener-ne 29 (y 30 en os anyos bisiestos), estando tami\u00e9n o zaguer mes de l'anyo, que en ixas envueltas prencipiaba en marzo.\nEn a reforma que faci\u00f3 C\u00e9sar Augusto d'o calandario chuliano o mes de febrero perdi\u00f3 un d\u00eda, pasando asinas a tener a suya configuraci\u00f3n actual."}
{"id": "37", "revid": "610", "url": "https://an.wikipedia.org/wiki?curid=37", "title": "Marzo", "text": "Marzo (en lat\u00edn \"Martivs\") ye o tercer mes de l'anyo en o calandario gregoriano y tien 31 d\u00edas.\nYera o mes dedicato a Marte en o calandario romano y o primer mes de l'anyata, primer mes en o que podeban ninviar tropas a combatir difuera de Roma, feito que cambe\u00f3 cuan con motivo d'as guerras celtibericas ninvioron tropas a Numancia antes fendo encomenzar l'anyo l'1 de chinero.\nEn aragon\u00e9s fer un orache propio de marzo en atros meses ye \"marceyar\"."}
{"id": "38", "revid": "610", "url": "https://an.wikipedia.org/wiki?curid=38", "title": "Abril", "text": "Abril (d'o lat\u00edn \"aprilis\") ye o cuatreno mes de l'anyo seguntes o calandario gregoriano, dezaga de marzo y antis de mayo, y tien 30 d\u00edas.\nEn o calandario romano yera o segundo mes de l'anyada. O suyo nombre en lat\u00edn ye d'orichen etrusco y provi\u00e9n d\"'Apru\", que yera o nombre que recibiba en a mitoloch\u00eda etrusca a diosa Afrodita d'a mitoloch\u00eda griega."}
{"id": "39", "revid": "610", "url": "https://an.wikipedia.org/wiki?curid=39", "title": "Mayo", "text": "Mayo ye lo cinqu\u00e9n mes de l'anyo en lo calandario gregoriano y tiene 31 d\u00edas. Yera lo tercer mes en lo calandario romano antigo, a on que chinero y febrero yeran a zaguers de l'anyo.\nEn lo hemisferio norte ye un mes de primavera, d'ast\u00ed lo sobrenombre de \"mes de las flors\". Manimenos, en lo hemisferio sud ye un mes de santmigalada y equivalent a lo noviembre de lo hemisferio norte.\nEtimoloch\u00eda.\nL'aragon\u00e9s \"Mayo\" deriva de lo lat\u00edn \"MAIUS\". Bi ha diferents hipotesis etimolochicas pa explicar l'orichen de lo \"MAIUS\" lat\u00edn:\na) S'ha quiesto relacionar con lo nombre \"MAIA\" que recibia la \"BONA DEA\". Celebraban lo festival dedicau a esta diosa en lo mes de \"MAIUS\".\nb) Bi heba tami\u00e9n una nimfa dita \"Maya\", filla d'Atlas y de Pleione y madre de Mercurio.\nc) Una tercera opci\u00f3n podr\u00eda estar lo termin \"MAIUS JUPPITER\", reducci\u00f3n de \"MAXIMUS\", lo mes gran.\nEn la Grecia antiga lo equivalent de Mayo ye lo mes de lo mes de \"Targelion\". En la tradici\u00f3n celta l'1 de mayo yera la fiesta de Beltaine, que marcaba lo encomenzamiento de lo verano, y se suposa que ye l'orichen de las celebracions que bi ha en buena part de la Peninsula Iberica ixe d\u00eda como \"Los Mayos\"."}
{"id": "40", "revid": "610", "url": "https://an.wikipedia.org/wiki?curid=40", "title": "Chulio", "text": "Chulio, chuliol u churiol ye o seteno mes de l'anyo en o calandario gregoriano y tien 31 d\u00edas.\nEn l'antigo calandario romano se deciba \"quintilis\" porque ocupaba a cinquena posici\u00f3n, pero se cambi\u00f3 por \"iulius\" en honor de Chulio C\u00e9sar (\"Iulius Caesar\", en lat\u00edn), dimpu\u00e9s d'o suyo asasinato, porque heba reformau o calandario y se creyeba que yera naixiu en ixe mes. A forma chuliol promana d'o diminutivo lat\u00edn \"iuliolu\" y ye analoga a las variants catalanas \"juliol\"-\"joliol\"-\"juriol\".\nYe documentada en o sieglo XX en aragon\u00e9s central y oriental., y en textos medievals literarios como o \"Libro de Marco Polo\" a mes de textos provinients de l'aria entre a Comunidat de Teruel y o Mayestrato"}
{"id": "41", "revid": "610", "url": "https://an.wikipedia.org/wiki?curid=41", "title": "Agosto", "text": "Agosto ye o ueiteno mes de l'anyo en o calandario gregoriano, y en fan parte 31 d\u00edas.\nEn l'antigo calandario romano yera o seiseno mes de l'anyo, y se'n deciba en lat\u00edn sixtilis, dica que se le cambi\u00f3 o suyo nombre enta augustus en a honor d'o emperador Augusto, qui esti\u00f3 o primer emperador de l'Imperio Romano.\nMientres o premitivo calandario romano teneba nom\u00e1s que 29 d\u00edas, adibindo-se-le un d\u00eda mas con a reforma que faci\u00f3 Numa Pompilio. \nCon o calandario chuliano teneba 30 d\u00edas, encara que Augusto li adhibi\u00f3 o d\u00eda 31 (que sac\u00f3 d'o mes de febrero) ta que tenese 31 d\u00edas, os mesmos d\u00edas que o mes de chulio, adedicato a su pai adoptivo Chulio C\u00e9sar."}
{"id": "42", "revid": "610", "url": "https://an.wikipedia.org/wiki?curid=42", "title": "Setiembre", "text": "Setiembre u setembre ye o noveno mes d'o calandario gregoriano, encara que en l'antigo calandario romano yera o seteno mes, estando ixa a suya etimoloch\u00eda (d'o lat\u00edn \"september\", de \"septimus\", \"seteno\").\nYe formato por 30 d\u00edas y en o calandario va dezaga d'agosto y antis d'octubre. Ye en l'hemisferio norte o primer mes d'ag\u00fcerro, mientres que en l'hemisferio sud ye primer mes d'a primavera, dentrando-se en ixas estacions con l'equinoccio, entre o 21eno y o 24eno d\u00edas d'o mes."}
{"id": "43", "revid": "610", "url": "https://an.wikipedia.org/wiki?curid=43", "title": "Octubre", "text": "Octubre ye o deceno mes seguntes o calandario gregoriano, y ye formato por 31 d\u00edas. Precedito por setiembre y seguito por noviembre, ye un mes d'ag\u00fcerro.\nEtimoloch\u00eda.\nO suyo nombre tien o suyo orichen en o lat\u00edn \"octobris\", fendo referencia a cuan, seguntes o calandario romano, yera o ueiteno mes d'o calandario (\"octo\"), que prencipiaba no pas en chinero, como hue, sino en marzo."}
{"id": "44", "revid": "610", "url": "https://an.wikipedia.org/wiki?curid=44", "title": "Noviembre", "text": "Noviembre u novembre ye l'onceno mes de l'anyo en o calendario gregoriano, y tien 30 d\u00edas.\nO suyo nombre tien orichen en que d'antis mas, en o calendario romano, yera o noveno mes de l'anyo (\"november\" de \"novem\" u noveno, en lat\u00edn). Cuan d'adhibioron dos meses mas chulio y agosto, en o clamato calendario chuliano, o mes manteni\u00f3 o suyo antigo nombre, como lo manteni\u00f3 en o calendario gregoriano.\nEn o calendario d'os pastors transhumants altoaragoneses se diz \"mes de Aborral\" y corresponde a un mes cuan cerraban lo bestiar en las pardinas de cam\u00edn a tierra plana."}
{"id": "45", "revid": "401", "url": "https://an.wikipedia.org/wiki?curid=45", "title": "Aviento", "text": "Aviento, deciembre, decembre u diciembre ye o zaguer mes de l'anyo en o calandario gregoriano, con 31 d\u00edas."}
{"id": "48", "revid": "610", "url": "https://an.wikipedia.org/wiki?curid=48", "title": "Asia Central", "text": "Asia Central ye una rechi\u00f3n d'Asia que abraca as tierras d'entre a Mar Caspia y l'ueste de China.\nOs territorios que s'incluyen per un regular en ista rechi\u00f3n son:\nA ormino tami\u00e9n se i incluyen:\nA rechi\u00f3n se caracteriza per estar un punto de trobata de chens y enfluyenzias plegatas d'Ir\u00e1n, India y China, sobre tot per a que se conoix como rota d'a seda. A luenga y cultura de buena parte d'os territorios ye turco-mongol (menos entre os tachicos y os tibetans), per o que parte d'ista rechi\u00f3n tami\u00e9n se conoix con o nombre de Turquest\u00e9n. A relichi\u00f3n mayoritaria ye o islam (menos en Mongolia y o Tibet). Os actuals Estatos independients de Cazaquist\u00e1n, Uzbekist\u00e1n, Turkmenist\u00e1n, Kirguizist\u00e1n y Tachiquist\u00e1n son o resultato d'a disgregaci\u00f3n d'as antigas republicas autonomas d'a Uni\u00f3n Sovietica."}
{"id": "50", "revid": "69718", "url": "https://an.wikipedia.org/wiki?curid=50", "title": "Albert Einstein", "text": "Albert Einstein (14 de marzo de 1879 -\u009618 d'abril de 1955) naixiu d'Alemanya, pero nacionalizau estausunidense. Esti\u00f3 un fisico teorico, y ye considerau como uno dos mas grans cientificos d'o pasau sieglo XX. Ye conoixiu por haber proposau a Teor\u00eda d'a Relatividat, y por as suyas contribucions relevants a o desembolique d'a mecanica cuantica, a mecanica estatistica y a cosmoloch\u00eda. Obteni\u00f3 en 1921 o Premio Nobel de Fisica por a suya explicaci\u00f3n de l'efecto fotoelectrico y por os suyos \"servicios a la Fisica Teorica\".\nDimpu\u00e9s de formular a suya teor\u00eda cheneral d'a relatividat, Einstein esdevino conoixiu mundialment, o que ye estranio ta un cientifico. En os suyos zaguers anyos, a suya fama mesmo esti\u00f3 mas gran que no a d'atros cientificos d'a historia, y en a cultura popular, \"Einstein\" ye un sinonimo de bel\u00fan con muita intelichencia, un chenio. A suya cara tami\u00e9n ye reconoixida arredol d'o mundo. En 1999 Einstein fue nombrau o \"Personache d'o Sieglo\" por a revista Time.\nEn a suya honor se dio nombre a una unidat emplegada en fotoquimica, o \"einstein\", y un elemento quimico, o einsteinio.\nBiograf\u00eda.\nPrimeras anyadas.\nChoventut y estudios.\nEinstein naixi\u00f3 en 1879 en Ulm, W\u00fcrttemberg, Alemanya, bels 100\u00a0km a l'este de Stuttgart. Os suyos pais estioron Hermann Einstein, un vendedor de leitos que lev\u00f3 dimpu\u00e9s un taller electroquimico, y a suya muller, Pauline Einstein (de naiximiento, Koch). Encara que perteneixeba a una familia chodiga no practicant, Albert fue ta una escuela catolica elemental, y por insistencia d'a suya mai, reculli\u00f3 licions de vigul\u00edn en a suya choventut. Cuan teneba 5 anyos, su t\u00edo li amostr\u00f3 una bruixola de pocha, y \u00e9l par\u00f3 cuenta que \"bella cosa\" en o \"vueito\" actuaba sobre l'agulla. Construy\u00f3 modelos y trastes mecanicos por diversi\u00f3n, pero esti\u00f3 considerau un escolano pando de nino, probablement dislexico u simplament por timidez. Prencipi\u00f3 a aprender matematicas con bellas doce anyadas. Diz que suspendi\u00f3 matematicas en as anyadas posteriors, pero ixa remor no ye verdadera; se debe a un cambio en a traza d'asignar as notas, que lev\u00f3 ta ista confusi\u00f3n bellas anyadas dimpu\u00e9s. Dos t\u00edos d'\u00e9l favoreixioron os suyos intreses intelectuals en a suya nineza y adolescencia, socherindo-le y conseguindo-le libros sobre ciencia y matematicas.\nDimpu\u00e9s d'a fallita d'o negocio electroquimico de su pai, en 1894 os Einstein emigroron dende Munich ta Pav\u00eda, Italia (am\u00e1n de Mil\u00e1n). Albert remani\u00f3 en Munich ta rematar a escuela. Complet\u00f3 o trimestre y viach\u00f3 ta Pavia ta estar con a suya familia. En 1895, Einstein fizo o desamen d'ingreso t'a \"Eidgen\u00f6ssische Technische Hochschule\" (Universidat Politecnica Federal Suiza, en Zurich), pero suspendi\u00f3 a parte d'artes liberals. Fue nimviau por a suya familia enta Aarau, Suiza ta rematar a escuela segundaria. En 1896, Einstein reculli\u00f3 o suyo diploma d'educaci\u00f3n segundaria.\nContino se matricul\u00f3 en a \"Eidgen\u00f6ssische Technische Hochschule\". En ixa mesma anyada, Einstein renunci\u00f3 a la suya ciudadan\u00eda alemana, convertindo-se en un \"sin-d'estau\". En 1898, Albert conoixi\u00f3 a Mileva Maric, una companyera de clase Serbia (que tami\u00e9n yera amiga de Nikola Tesla), y s'inamor\u00f3 d'ella. En 1900, li concedioron a Einstein un diploma d'amostranza en a \"Eidgen\u00f6ssische Technische Hochschule\". Fue acceptau como ciudadano Suizo en 1901. En iste tiempo Einstein discuti\u00f3 os suyos intreses cientificos con una colla d'amigos, an que tami\u00e9n i yera Mileva. Os dos tenioron una filla borde, Liserl, naixida en chinero de 1902.\nTreballo y doctorau.\nDimpu\u00e9s d'a suya graduaci\u00f3n, Einstein no podi\u00f3 trobar un puesto de profesor, entre atras cosas, por que o suyo descaro como alumno heba enritau a muitos d'os suyos profesors. O pai d'un companyero de clase li aduy\u00f3 a trobar treballo como examinador tecnico aduyant en a Usina Suiza de Patents en 1902. Ast\u00ed, Einstein chudgaba a valura d'as solicituz de patents d'os inventors ta os trastes que amenistaban conoiximientos de fisica ta entender-los. Tami\u00e9n aprendi\u00f3 a diferenciar a esencia d'as aplicacions mesmo a partir de malas descripcions, y o director li amostr\u00f3 a \"exprisar-se correctament\". De cabo cuan, Einstein rectificaba as errors de disenyo, entre que avaloraba a utilidat d'os inventos.\nEinstein se cas\u00f3 con Mileva, que yera matematica, o 6 de chinero de 1903. Iste matrimonio esti\u00f3 una \"sociedat\" tanto personal como intelectual. Einstein se referiba con carinyo a Mileva como \"una creatura que que ye o m\u00edo igual y que ye tan fuerte y independient como yo\". Abram Joffe, en a suya biograf\u00eda d'Einstein, diz que Mileva aduy\u00f3 a-saber-lo a Einstein. Isto contradiz de raso a Ronald W. Clark qui, en a suya biograf\u00eda, diz que Einstein pendeba en a distancia que entre \u00e9l y Mileva existiba ta trobar a soledat necesaria ta fer o suyo treballo.\nO 14 de mayo de 1904, naixi\u00f3 o suyo fillo, Hans Albert Einstein. En 1904, o suyo puesto en a Usina Suiza de Patens pas\u00f3 a estar perenne. Obteni\u00f3 o suyo doctorau dimpu\u00e9s de presentar a suya tesi \"\"On a new determination of molecular dimensions\" (Sobre una nueva determinaci\u00f3n d'as dimensions moleculars) en 1905.\nIxa mesma anyada, sin tener guaire contacto con atros cientificos ta discutir as suyas teor\u00edas, Einstein escribi\u00f3 cuatro articlos que estableixen las bases d'a fisica moderna. Am\u00e1s gran parte d'os fisicos son d'alcuerdo en que tres d'ixos articlos (os que describen o movimiento Browniano, l'efecto fotoelectrico, y a relatividat especial) mereixeban premios Nobel. Nom\u00e1s en obteni\u00f3 uno por l'efecto fotoelectrico. Isto ye una iron\u00eda, ya que Einstein ye muitismo mas conoixiu por a relatividat. O que fa importants ixos articlos ye que en cada uno d'ellos, Einstein pill\u00f3 una ideya d'a fisica teorica, la lev\u00f3 dica a suyas consecuencias lochicas, y consigui\u00f3 explicar resultaus experimentals que heban produciu mal de cabeza a os cientificos por muitas decadas.\nEinstein present\u00f3 ixos articlos a os \"Annalen der Physik\", y os cuatro son conoixius como os \"Articlos de l'Annus Mirabilis\" (d'o Lat\u00edn: \"Anyada extraordinaria\"). A Uni\u00f3n Internacional d'a Fisica Pura y Aplicada (International Union of Pure and Applied Physics) ( IUPAP ) celebrar\u00e1 o 100eno cabodanyo d'a publicaci\u00f3n d'istos articlos 1905 como l'Anyada mundial d'a Fisica 2005'.\nBrownian motion.\nEn o primer articlo de 1905, tetulau \"On the Motion\u2014Required by the Molecular Kinetic Theory of Heat\u2014of Small Particles Suspended in a Stationary Liquid\"\" (Sobre o movimiento \u2014Requiesto por a Teor\u00eda Cinetica Molecular d'a Calor\u2014 de particlas chiquetas suspendidas en un liquido estacionario), public\u00f3 o suyo estudio d'o movimiento browniano. Emplegando a teor\u00eda cinetica de fluidos establi\u00f3 que o fenomeno \u2014que no teneba encara una explicaci\u00f3n satisfactoria, manimenos haber ... a tamas d'haber estau observau por bellas decadas\u2014 proporcion\u00f3 una evidencia empirica d'a existencia real d'os atomos. Tami\u00e9n dio credibilidat a la mecanica estatistica, que yera alavez obchecto de controversia.\nAntis d'iste articlo, os atomos no yeran soque un concepto \u00fatil, pero bi heba un debate entre os fisicos y quimicos sobre a suya existencia real. Iste treballo proporcion\u00f3 un metodo ta contar atomos nom\u00e1s uellando por un microscopio ordinario. Wilhelm Ostwald, uno d'os mainates d'a escuela \"anti-atomo\", dici\u00f3 posteriorment que se yera tornau en un creyent en os atomos a radiz d'a explicaci\u00f3n d'Einstein d'o movimiento browniano.\nEfecto Fotoelectrico.\nO segundo treballo, tetulau \"\"On a Heuristic Viewpoint Concerning the Production and Transformation of Light\", (Un punto de vista heuristico sobre a producci\u00f3n y transformaci\u00f3n d'a luz) propos\u00f3 a ideya d'os cuantos de luz (agora conoixius como fotons) y mostr\u00f3 c\u00f3mo podeban estar emplegaus ta explicar fenomenos como l'efecto fotoelectrico. A ideya d'os cuantos de luz fue motivada por a derivaci\u00f3n d'a lei d'a radiaci\u00f3n d'un cuerpo negro por Max Planck, suposando que a enerch\u00eda luminosa solo podeba ser emesa u absorbida en cantidaz discretas, ditas \"cuantos\". Einstein contrimostr\u00f3 que, suposando que a luz consisitiba de verdat en paquez discretos, podeba esplanicar o misterioso efecto fotoelectrico.\nA ideya d'os cuantos de luz contradeciba a teor\u00eda ondulatoria d'a luz, que se seguiba d'as ecuacions de Maxwell de l'electromagnetismo, y d'a suposici\u00f3n d'a divisibilidat sinfinita d'a enerch\u00eda en sistemas fisicos. Mesmo dimpu\u00e9s, anque bels experimentos contrimostroron que as ecuacions d'Einstein ta l'efecto fotoelectrico yeran precisas, a suya explicaci\u00f3n no fue acceptada universalment. Manimenos, por as envueltas de 1921, cuan li fue concediu o premio Nobel, am\u00e1s gran parte d'os fisicos yeran convencius que a ecuaci\u00f3n (hf = \u00f8 + yk) yera correcta y que os cuantos de luz yeran posibles.\nA teor\u00eda d'os cuantos de luz esti\u00f3 una clau important d'a dualidat onda-particla, a ideya de que os sistemas fisicos pueden tener propiedaz de tipo ondulatorio y de tipo corpuscular, y fue un prencipio fundamental en a creyaci\u00f3n d'a mecanica cuantica. No se obteni\u00f3 un debuixo completo de l'efecto fotoelectrico dica a madureza d'a mecanica cuantica.\nRelatividat especial.\nO tercer articlo d'Einstein fue tetulau \"On the Electrodynamics of Moving Bodies\" (Sobre a electrodinamica d'os cuerpos en movimiento). Iste articlo introduci\u00f3 a teor\u00eda especial d'a relatividat, una teor\u00eda sobre o tiempo, a distancia, a masa y a enerch\u00eda (coherent con l'electromagnetismo, pero ometi\u00f3 a fuerza d'a gravedat). A relatividat especial resolvi\u00f3 o problema que yera aparent dende l'experimento de Michelson-Morley, que contrimostr\u00f3 que as ondas de luz no viachaban a travi\u00e9s de garra meyo, como atras ondas viachan a travi\u00e9s de l'augua u de l'aire. A velocidat d'a luz yera pues absoluta, y no pas relativa a lo movimiento de l'observador. Ixo yera imposible baixo a mecanica clasica Newtoniana.\nGeorge Fitzgerald ya heba conchecturau en 1894 que o resultau de Michelson-Morley podeba deber-se a que os cuerpos en movimiento s'alcorzasen en a endrecera d'o suyo movimiento. Y belunas d'as ecuacions prencipals de l'articlo \u2014as transformacions de Lorenz\u2014ya heban estau introducidas en 1903 por o fisico holand\u00e9s Hendrik Lorenz, refirmando matematicament a conchectura de Fitzgerald. Pero Einstein explic\u00f3 as razons sozchacents ta ista rareza cheometrica. A explicaci\u00f3n se basa en dos axiomas: uno esti\u00f3 a viella ideya de Galileo de que as leis d'a natura habr\u00edan d'estar as mesmas ta toz os observadors que se mueban con velocidat constant relativa; y l'atro esti\u00f3 l'axioma de que a velocidat d'a luz ye a mesma ta toz os observadors. a relatividat especial teneba bellas consecuencias chocantes, dau que os conceptos absolutos d'espacio y tiempo yeran refusaus de raso. A teor\u00eda se dici\u00f3 \"a posteriori\" d'a relatividat especial ta diferenciar-la d'a suya posterior teor\u00eda d'a relatividat cheneral, que encluye tami\u00e9n a os observadors con movimiento accelerau.\nA teor\u00eda ye plena de aparens paradoxas, que pareixen no tener sentiu; pero Einstein resolvi\u00f3 ixas escontradicions.\nEquivalencia d'a Enerch\u00eda.\nO cuatreno articlo, tetulau \"Does the Inertia of a Body Depend Upon Its Energy Content?\"\" (Pende a inercia d'un cuerpo en o suyo conteniu enerchetico?), publicau a fins de 1905 mostr\u00f3 una deducci\u00f3n mas d'os acsiomas d'a relatividat, a relaci\u00f3n enerch\u00eda-masa, escrita orichinalment por Einstein como \"m = E/c\u00b2\". Ista deducci\u00f3n, rescrita, ye a famosa ecuaci\u00f3n de que a enerch\u00eda en reposo (\"E\") ye igual a la masa (\"m\") por a velocidat d'a luz (\"c\") elevada a lo cuadrau:\nformula_1.\nEinstein consider\u00f3 que ista ecuaci\u00f3n yera d'importancia fundamental, porque mostraba que a materia y a enerch\u00eda no yeran que formas diferens d'a mesma substancia. Sindembargo, muitos cientificos se mir\u00f3n a ecuaci\u00f3n (y a relatividat especial) c\u00f3mo a bella cosa embelecadora, pero insignificant dica as anyadas 1930s.\nA ecuaci\u00f3n s'asocia con as armas nucleyars y esplica c\u00f3mo pueden producir tals cantidaz d'enerch\u00eda. A conisi\u00f3n exacta entre a ecuaci\u00f3n y as armas ye manimenos menos conoixida. Medindo a masa d'os nucleus d'uranio y as masas d'os produtos d'a fisi\u00f3n nucleyar, se puede comprebar que esiste una perda de masa, que, seguntes a ecuaci\u00f3n debandita, se torna en una cantidat inmensa d'enerch\u00eda, que se libra en a fisi\u00f3n. Isto lev\u00f3 a os fisicos en os anyos 1930 a prencipiar a considerar a posibilida d'as armas nucleyars.\nOs anyos intermeyos.\nEn 1906, Einstein fue ascendiu a desaminador tecnico de segunda clase. En 1908, Einstein fue contractau en Berna, Suiza, como dozent (\"Privatdozent\"), sin participaci\u00f3n en o gubierno d'a universidat. O suyo segundo fillo naixi\u00f3 o 28 de chulio de 1910. En 1912, Einstein prencipia a parlar d'o tiempo como a cuatrena dimensi\u00f3n.\nEinstein s'esvurci\u00f3 de Mileva o 14 de febrero de 1919 y se cas\u00f3 decam\u00edn con a suya prima Elsa Loewenthal (apelliu de soltera, Einstein, ya que Loewenthal yera o d'os suyo primer hombre, Max), o 2 de chunio de 1919. Elsa yera prima-chermana d'Albert (por parti de mai) y segunda por parti de su pai. Teneba tres anyadas mas que Albert. No naixi\u00f3n fillos d'iste matrimonio\nEn 1914, chusto antis d'o prencipio d'a Segunda guerra mundial, Einstein s'asent\u00f3 en Berl\u00edn como profesor en a Universidat local y fue nombrau miembro de l'Academia prusiana de Ciencias. O suyo pacifismo y or\u00edchens chodigos irritoron a os nacionalistas alemans, que encet\u00f3n una campanya ta desacreditar a suyas teor\u00edas.\nDende 1914 a 1933 fue o director de l'Instituto de Fisica Kaiser Wilhelm en Berl\u00edn, y en iste tiempo reculli\u00f3 o suyo Premio Nobel, y faci\u00f3 os escubrimientos mas sonaus.\nRelatividat cheneral.\nEn Noviembre de 1915, Einstein present\u00f3, en una serie de charradas debant d'a Academia Prusiana de Ciencias, a Teor\u00eda cheneral d'a relatividat. A charrada final teni\u00f3 a suya fuga con a introducci\u00f3n de una ecuaci\u00f3n que sustituiba a lei d'a gravedat de Newton. Ista teor\u00eda consideraba que toz os observadors yeran equivalents, no solo os que se mueven con velocidat uniforme. En a relatividat cheneral, a gravedat ya no que un fuerza (como en a lei d'a gravedat Newton), ye una consecuencia d'a curvatura de l'espacio-tiempo. A teor\u00eda proporcion\u00f3 os fundamentos ta l'estudeo d'a cosmoloch\u00eda y as ainas t'acatar muitas caracteristicas de l'universo que no esti\u00f3n escubiertas dica muito dimpu\u00e9s d'a muerte d'Einstein.\nA teor\u00eda esi\u00f3 desembolicada partindo d'o razonamiento matematico y l'anal\u00eds racional, no dende a experimentaci\u00f3n y l'observaci\u00f3n, o que favoreci\u00f3 lo escepticismo de muitos cientificos. Pero a suya ecuaci\u00f3n premiti\u00f3 de fer pronosticos y disenyar prebas ta avalurar-la, y cuan istas prebas se fizon, (p.eix. cuan se midi\u00f3 a curvatura d'as rayadas solars mientres un eclix solar, se contrimostr\u00f3 que os pronosticos d'a teor\u00eda yeran correctos. O 7 de noviembre de 1919, \"The Times\" inform\u00f3 d'a confirmaci\u00f3n y dende alavez, a teor\u00eda enampl\u00f3 a fama d'Einstein, revolucion\u00f3 a fisica, y pas\u00f3 muitas atras prebas (y dica agora s'ha contrimostrau correcta, a diferencia d'atras teor\u00edas cientificas).\nA relaci\u00f3n d'Einstein con a fisica cuantica ye de destacar. Fue o primer, mesmo antis que Max Planck, o escubridor d'o cuanto, en decir que yera una teor\u00eda revolucionaria. O suya ideya d'os cuantos de luz fue una fita ta crebar a traza clasica d'acatar a fisica.\nA mecanica cuantica y a entrepetaci\u00f3n de Copenhague.\nA meyaus d'os 1920s, cuan a teor\u00eda cuantica orichinal evolucion\u00f3 enta una nueva mecanica cuantica, Einstein refus\u00f3 a Entrepetaci\u00f3n de Copenhague d'as nuevas ecuacions porque proposaba un modelo prebabilistico, no Visualizable d'os fenomenos fisicos. Einstein i yera d'alcuerdo en que a teor\u00eda yera a millor que en disposaban, pero Eistein miraba una explicaci\u00f3n que fuese mas \"completa\", ye decir, deterministica. A suya creyencia que a fisica describiba as leis que gubiernan as \"cosas reals\" l'heba levau o os suyos exitos con os atomos, fotons y a gravedat, y no quereba abandonar ixa fe.\nA suya frase, \"A mecanica cuantica que en veras imponent. Pero una voz interior me diz que no ye encara a real. A teor\u00eda diz a-saber-lo, pero no nos amana a os secreto d'O Viello Dios. Yo soi de raso convenciu que \u00c9l no arrulla os daus\" apareixe en una carta de 1926 ta Max Born. No yera pas un ref\u00fas d'as teor\u00edas probabilisticas \"per se\". \u00c9l tami\u00e9n heba emplegau l'anal\u00eds estatistico en os suyos treballos sobre o movimiento Browniano y a fotoelectricidat. In articlos publicaus antis de l'anyada miraglosa 1905, mesmo heba escubierto os ensembles de Gibbs por s\u00ed mesmo. Per no creyeba que, en o fundo, a realidat fisica se portase aleatoriament.\nEstatistica de Bose Einstein.\nEn 1924, Einstein reculli\u00f3 una comunicaci\u00f3n curta d'un choven fisico indio, dito Satyendra Nath Bose, que describiba a luz como un gas de fotons, demandando l'aduya d'Einstein en a suya publicaci\u00f3n. Einstein par\u00f3 cuenta que as mesmas estatisticas podeban aplicar-sen a os atomos, y public\u00f3 un articlo en alem\u00e1n (alavez, a lingua franca d'a fisica) describindo o modelo de Bose y as suyas implicacions. A Estatistica de Bose Einstein describe agora cualsiquier colla d'as particlas conoixidas como bosons. Einstein tami\u00e9n aduy\u00f3 a Erwin Schr\u00f6dinger en o desembolique d'a distribuci\u00f3n cuantica de Boltzman, un modelo ta os gases, mezcla entre a mecanica cuantica y a clasica, anque no queri\u00f3 que o suyo nombre fuese encluyiu en l'articlo.\nZagueras anyadas.\nEinstein, chunto con o suyo antigo estudiant Le\u00f3 Szil\u00e1rd co-invent\u00f3n un tipo de refricherador (dito o refricherador d'Einstein) en 1926. l'11 de noviembre de 1930. Lis ne fue dau o numero de patent US1781541, y cubriba un ciclo termodinamico de refricheraci\u00f3n que proporcionaba fredor sin partis m\u00f3bils, con una presi\u00f3n constant, y solo calor como dentrada. Emplegaba amonio, butano y augua.\nDende que Adolf Hitler pleg\u00f3 a o poder en 1933, a expresi\u00f3n de l'odio nacionalista enta Einstein pleg\u00f3 a nuevos nivels. Esti\u00f3 acusau por o rechimen Nacional Socialista de creyar una \"fisica chodiga\" en contraste con a \"Deutsche Physik\"\u2014u \"fisica Aria\". Os fisicos Nazis (encluyendo-bi os premios Nobel Johannes Stark y Philip Lenard) continoron prebando de desacreditar as suyas teor\u00edas y de meter en listas negras a os fisicos alemans que las amostraban (como Werner Heisenberg). Einstein ya heba fuyiu ta os Estaus Unius, an fix\u00f3 a suya residencia perenne. Accept\u00f3 una plaza en o recient debantau Institute for Advanced Study en Princeton, New Jersey. Pas\u00f3 a estar ciudadano americano en 1940 (encara que contin\u00f3 tenendo a suya ciudadan\u00eda suiza).\nEinstein pas\u00f3 as zagueras cuaranta anyadas d'a suya vida prebando d'unificar a gravedat y l'electromagnetismo, mirando una teor\u00eda que aunise a gravedat y l'electromagnetismo.\nPrinceton.\nO suyo treballo en Princeton se centr\u00f3 en a unificaci\u00f3n d'as fuerzas fundamentals, que \u00e9l s'en referiba como a teor\u00eda d'o campo unificau. Se mir\u00f3 de construir un modelo, baixo as condicions adecuadas, que describise todas as fuerzas como diferens manifestacions d'una fuerza unica. A suya prebatina yera dif\u00edcil ya que as fuerzas nucleyars feble y fuerte no fueron acatadas independienmen dica alredol de 1970, 15 anyadas dimpu\u00e9s d'a muerte d'Einstein. L'obchectivo d'Einstein pervive en as prebatinas actuals enta l'unificaci\u00f3n d'as fuerzas, particularment por meyo d'a teor\u00eda d'as cuerdas.\nTeor\u00eda cheneralizada d'a gravitaci\u00f3n.\nEinstein prencipi\u00f3 a construir una teor\u00eda cheneralizada d'a gravitacion con a lei universal d'a gravitaci\u00f3n y d'a fuerza electromagnetica en a suya primera prebatina ta prebar a unificaci\u00f3n y simplificaci\u00f3n d'as fuerzas fundamentals. En 1950, describio o suyo treballo en un articlo d'a \"Cientific American\". Einstein fue guiau por a creyencia de una unica mida estatistica d'a varianza ta tot o conchunto de leis fisicas y investig\u00f3 as propiedaz similars de l'electromagnetismo y a gravedat, pues as dos son d'alcance sinfinito y siguen una lei cuadratica inversa.\nA teor\u00eda cheneralizada d'a gravitaci\u00f3n d'Einstein ye un enfoque matematico universal d'a teor\u00eda de campos. Rechir\u00f3 a traza de reducir lochicament os diferens fenomenos a bella cosa ya conoixida u evident. Einstein preb\u00f3 d'unificar a gravedat y l'electromagnetismo d'una traza que tami\u00e9n lev\u00f3 a un entendimiento sutil d'a mecanica cuantica.\nEinstein esmaxin\u00f3 un continuum espacio-temporal con una estructura cuatridimensional, expresau en acsiomas representaus por vectors de cinco components. As particlas apareixeban en como rechions amugadas en o espacio, an que a fuerza d'o campo u a densidat d'enerch\u00eda son particularmen altas. Einstein trat\u00f3 as particlas subatomicas en ista rechira como obchectos embebius en o campo unificau. Tami\u00e9n investig\u00f3 una cheneralizaci\u00f3n natural d'os campos tensorials simetricos.\nEn ixas envueltas, Einstein yera cada vez mas isolau en a suya rechira sobre a Teor\u00eda Cheneralizada d'a Gravitaci\u00f3n (estando caracterizau como un \"cientifico barrenau\"), y no teni\u00f3 exito en as suyas prebatinas d'unificar a Relatividat cheneral y a mecanica cuantica.\nZagueras anyadas.\nEn 1948, Einstein perteneixio a o comit\u00e9 orichinal que result\u00f3 en a fundacion d'a Brandeis University. En 1952, o gubierno israel\u00edn li propos\u00f3 acceptar o puesto de segundo president, pero Einstein refus\u00f3 a oferta. O 30 de marzo de 1953, Einstein libr\u00f3 una teor\u00eda de campos unificada reVisada.\nMori\u00f3 en Princeton o 18 d'abril de 1955, deixando sin resolver a Teor\u00eda Cheneralizada d'a Gravitaci\u00f3n. Fue cremau o mesmo d\u00eda en Trenton, Nueva Jersey. As suyas cenisas las chitoron a l'aire en bel puesto que no se fizo publico. O suyo celebro fue preservau por Dr. Thomas Stoltz Harvey, qui faci\u00f3 l'autopsia d'Einstein.\nVisi\u00f3n relichiosa.\nSe considera cheneralment que a visi\u00f3n relichiosa d'Einstein yera deista: creyeba en un \"Dios que se revela en harmon\u00eda con tot o que esiste, no en un Dios que s'embreca con o dest\u00edn y as accions d'os hombres\". Einstein queri\u00f3 \"saber c\u00f3mo crey\u00f3 Dios o mundo\": \u00c9l resumiba as suyas creyencias relichiosas asinas: \"A m\u00eda relichi\u00f3n consiste en una humil admiraci\u00f3n d'o esprito inamugable superior que se revela en os chiquez detalles que podemos percebir con a nuestra feble mente\". \nO punto de Vista d'Einstein sobre Dios y a relichi\u00f3n se veye reflexato en as siguiens frases d'\u00e9l:\nRespective d'a suya visi\u00f3n relichiosa, se troba parcialment condensata en uno d'os suyos escritos, que ye conoixito coloquialment con o nombre de \"Carta de Dios\".\nVisi\u00f3n Politica.\nEinstein se consideraba pacifista y humanitario. L'FBI americano teneba un fichero de 1427 planas sobre as suyas actividaz y recomend\u00f3 que li se refusase a dentrada en os Estaus Unius como immigrant, alegando que Einstein \"creye, aconsella, advoga y amuestra una doctrina que podr\u00eda permitir que l'anarqu\u00eda s'implantase y resultase un 'gubierno solo de nombre',\".\nEinstein s'oposaba a las trazas de gubierno tiranicas, y por ista raz\u00f3n (y as suyas radices chodigas) s'opos\u00f3 a o rechimen nazi, y en fuy\u00f3 salindo d'Alemania poco dimpu\u00e9s d'a suya instituci\u00f3n. En primeras, yera a favor d'a construcci\u00f3n d'a bomba atomica, ta asegurar que Hitler no lo fese primero, y mesmo ninvi\u00f3 una carta a Roosevelt (o 2 d'agosto de 1939) antis d'a Segunda Guerra Mundial consellando-le que encetase un programa ta creyar una arma nucleyar. Roosevelt respondi\u00f3 creyando un comit\u00e9 ta l'investigaci\u00f3n de l'emplego de l'uranio como una bomba, que en bellas anyadas fue succediu por o Prochecto Manhattan. \nDimpu\u00e9s d'a guerra, manimenos, Einstein advog\u00f3 por o desarme nucleyar. Albert Einstein, chunto con Albert Schweitzer y Bertrand Russell luit\u00f3n contra as prebatinas y bombas nucleyars. \u00c9l y Bertrand Russell present\u00f3n o manifiesto de Russell-Einstein y organiz\u00f3n cuantas conferencias.\nAlbert Einstein refirm\u00f3 o Sionismo, pero con reserbas. Refirmaba l'asentamiento Chodigo en a tierra orichen d'o chudaismo y particip\u00f3 activament en a creyaci\u00f3n d'a Universidat Hebrea de Cherusalem a qui leg\u00f3 os suyos papels. Sindembargo, s'oposaba a o nacionalismo y expris\u00f3 o suyo escepticismo sobre si una naci\u00f3n-estau chodiga yera a millor soluci\u00f3n. Quizau preixinaba a chodigos y arabes vivindo en paz en a mesma tierra. En as suyas zagueras anyadas refus\u00f3 una oferta ta estar o segundo presidente d'o recient creyau Estau d'Israel.\npersonalidat.\nAlbert Einstein esti\u00f3 mui repectau por o suyo car\u00e1cter amable y amistoso, enradigau en o suyo pacifismo. Yera modesto en parlar d'as suyas habilidaz; tamien teni\u00f3 actituz y manieras caracteristicas, y un gran sentiu d'a humor, como fa veyer a fotograf\u00eda de baixo. Antim\u00e1s, Einstein tocaba o vigul\u00edn."}
{"id": "52", "revid": "41", "url": "https://an.wikipedia.org/wiki?curid=52", "title": "Estaus d'o mundo", "text": "Ista ye una lista alfabetica d'os Estaus sobiranos d'o mundo. S'incluyen os Estaus independients \"de iure\" y \"de facto\". En os zaguers, se i trobar\u00e1 una explicaci\u00f3n d'as razons ta encluir-lo. Tami\u00e9n se puede consultar una lista de dependencias u territorios dependients y una de territorios ocupaus u que deseyan una mayor autonom\u00eda.\nYa que a denominaci\u00f3n d'a mayor\u00eda d'os Estaus d'o mundo no ye encara prou definida en aragon\u00e9s, muitas d'as solucions pueden estar consideradas como propuestas. S'ha mirau de respectar igual a tradici\u00f3n como l'acercamiento a lo toponimo orichinal, parando tami\u00e9n cuenta en as solucions adoptadas per as luengas romanicas amanadas a l'aragon\u00e9s. En muitas ocasions, y per falta d'una denominaci\u00f3n normativizada, s'ofreixen mes d'una u de dos alternativas, anque se'n aconsella la primera.\nA.\nAbkhasia5 - Afganist\u00e1n - Albania - Alcheria (u Archelia) - Alemanya (u Alemania) - Andorra - Angola - Antigua y Barbuda - Arabia Saudita - Archentina - Armenia - Australia - Austria - Azerbaich\u00e1n\nB.\nBahamas - Bahrein (u Bajrein) - Bangladesh - Barbados - Belarrusia - Belchica - Belice - Venezuela - Ben\u00edn - Birmania (u Myanmar) - Bolivia - Bosnia y Herzegovina - Botsuana (u Botswana) - Brasil - Brunei - Bulgaria - Burkina Faso - Burundi - But\u00e1n (u Bhut\u00e1n)\nC.\nCabo Verde - Camer\u00fan - Cambocha (u Kampuchia, u Cambocha) - Canad\u00e1 - Cazaquist\u00e1n (u Kazakist\u00e1n) - Chad - Chamaica - Chap\u00f3n - Republica Checa (u Chequia) - Cheorchia - Chile - Republica Popular de China - Republica de China1 (u Taiw\u00e1n) - Chipre - Chipre d'o Norte6 - Chordania - Colombia - Comoras (u Comores) - Republica Democratica d'o Congo (antigo Zaire) - Republica d'o Congo - Corea d'o Norte - Corea d'o Sud - Costa de Vori - Costa Rica - Croacia - Cuba\nD.\nDinamarca (u Denamarca) - Dominica - Republica Dominicana\nE.\nEchipto - Ecuador - El Salvador - Emiratos Arabes Unius - Eritrea - Eslovaquia - Eslovenia - Espanya - Estaus Unius - Estonia - Eswatini - Etiopia (u Etiop\u00eda)\nF.\nFilipinas - Finlandia - Fichi (u Fiji) - Francia\nG.\nGab\u00f3n - Gambia - Ghana - Grenada - Grecia - Guatemala - Guinea - Guinea-Bissau - Guinea Ecuatorial - Guyana\nH.\nHait\u00ed - Honduras (u Fonduras) - Hongr\u00eda\nI.\nIndia - Indonesia - Ir\u00e1n - Iraq (u Irak) - Irlanda - Islandia - Israel - Italia\nK.\nKenya - Kirguicist\u00e1n (u Kirguist\u00e1n, u Kirguicia) - Kiribati - Kosovo - Kuwait\nL.\nLaos - Lesoto - Letonia - Liban - Liberia - Libia - Liechtenstein - Lituania - Luxemburgo\nM.\nMadagascar - Malaisia - Malaui (u Malawi) - Maldivas - Mali (u Mal\u00ed) - Malta - Marruecos - Islas Marshall - Mauritania - Mauricio - Macedonya d'o Norte4 - Mexico (u M\u00e9xico, u M\u00e9jico) - Estaus Federaus de Micronesia - Moldavia (u Republica Moldova) - M\u00f3negue - Montenegro - Mongolia - Mozambique\nN.\nNamibia - Nauru - Nepal - Nicaragua - N\u00edcher - Nicheria - Noruega - Nueva Zelanda2\nO.\nOm\u00e1n - Osetia d'o Sud5\nP.\nPa\u00edses Baixos - Pakist\u00e1n - Palau (u Belau) - Palestina3 - Panam\u00e1 - Papua y Nueva Guinea (u Papua-Nueva Guinea) - Paraguai - Per\u00fa - Polonia - Portugal\nQ.\nQatar\nR.\nReino Uniu - Ruanda (u Rwanda) - Ruman\u00eda - Rusia\nS.\nSaint Kitts y Nevis - Sahara Occidental - Islas Salom\u00f3n - Samoa - Sant Vicent y Granadinas (u Sant Vicent y as Granadinas) - San Marino - Sant Tom\u00e9 y Prencipe (u Sao Tom\u00e9 y Pr\u00edncipe) - Santa Luc\u00eda - Senegal - Serbia - Seychelles - Sierra Leone - Singapur - Siria - Somalia - Somalilandia5 - Sri Lanka - Sud\u00e1n - Sud\u00e1n d'o Sud - Republica Surafricana (u Surafrica) - Surinam (u Suriname) - Suecia - Suiza\nT.\nTachikist\u00e1n (u Tachiquist\u00e1n) - Tailandia - Tanzania - Timor Oriental (u Timor Este) - Togo - Tonga - Trinidad y Tobago - Tunicia (u Tunisia) - Turkmenist\u00e1n (u Turcomanist\u00e1n) - Turqu\u00eda - Tuvalu (u Tubalu)\nU.\nUcra\u00edna - Uganda - Uruguai - Uzbekist\u00e1n\nV.\nVanuatu - Vietnam\nY.\nYemen - Chibuti\nZ.\nZambia - Republica Centroafricana (u Republica Central Africana, u Centroafrica) - Zimbabwe - Ciudat d'o Vaticano\n&lt;small&gt;"}
{"id": "56", "revid": "1", "url": "https://an.wikipedia.org/wiki?curid=56", "title": "Einstein", "text": ""}
{"id": "58", "revid": "401", "url": "https://an.wikipedia.org/wiki?curid=58", "title": "Calandario d'escaicimientos", "text": ""}
{"id": "60", "revid": "610", "url": "https://an.wikipedia.org/wiki?curid=60", "title": "Calandario", "text": "O calandario (d'o lat\u00edn \"calenda\") ye una cuenta sistematizata d'o tiempo ta la organizaci\u00f3n d'as actividaz humanas. D'antis mas yera basato en os ciclos lunars. En l'actualidat, os diferents calandarios tienen base en o ciclo que describe a Tierra arredol d'o Sol y se dicen calandarios solars. O calandario sideral se basa en o movimiento d'atros astros diferents a lo Sol."}
{"id": "62", "revid": "610", "url": "https://an.wikipedia.org/wiki?curid=62", "title": "Sheila Herrero", "text": "Sheila Herrero Lapuente, naixida o 28 de chunio de 1976 de Zaragoza, ye una esportista aragonesa hue retirada del esporte de alta competici\u00f3n que compet\u00eda en patinache de velocidat sobre ruedas.\nConsiderata una d'as millors patinadoras d'o mundo en a modalidat de patinache de velocidat sobre ruedas, Sheila se retir\u00f3 d'as competicions en octubre de 2003, a la edat de 27 anyos, deixando dezaga d'ella un palmar\u00e9s estelar. Os suyos 15 tetulos en campionatos d'o mundo la convertioron en a esportista d'o Estato espanyol con mes trunfos mundials, per debant d'o motociclista \u00c1ngel Nieto. Conta antim\u00e9s con 88 tetulos en campionatos d'Espanya y 36 en campionatos d'Europa, habendo trunfato 49 veces en competicions internacionals.\nA clamata \"Chitana Dorata\", filla de pais tami\u00e9n patinadors, s'adedic\u00f3 dende bien chiqueta a lo patinache. A lo largo d'a suya carrera, Sheila recibi\u00f3 numbrosos reconoiximientos y importants destincions d'as mes altas institucions aragonesas y espanyolas. En l'inte d'o suyo abandono d'as competicions, Sheila confirmaba o suyo deseyo de continar relacionata con o patinache, devez que o suyo intr\u00e9s per o mundo d'o disenyo y a moda.\nO premio d'a Fiesta d'o Pat\u00edn d'Hipercor, a primera d'as cuals se realiz\u00f3 l'abril de 2004 en Zaragoza, leva per nombre \"Gran Premio Sheila Herrero\"."}
{"id": "68", "revid": "3972", "url": "https://an.wikipedia.org/wiki?curid=68", "title": "Estato espanyol", "text": ""}
{"id": "71", "revid": "61993", "url": "https://an.wikipedia.org/wiki?curid=71", "title": "Anthophila", "text": "Andrenidae\nAnthophoridae\nApidae\nColletidae\nCtenoplectridae\nHalictidae\nHeterogynaidae\nMegachilidae\nMelittidae\nOxaeidae\nSphecidae\nStenotritidae\nAs abellas (cientificament Anthophila) son una subfamilia d'insectos voladors, emparentaus con as vriespas y as formigas. Son adaptaus t'alimentar-sen de n\u00e9ctar y tienen una funci\u00f3n mui important en a polinizaci\u00f3n de plantas con flors, por o que se dicen polinizaderas. As abellas tienen una luenga larga que emplegan ta obtener o n\u00e9ctar d'as flors. Tienen tami\u00e9n antenas composadas de trece segmentos en os masclos y doce en as fembras. D'alas, en tienen dos pars, estando o zaguero o mas chicot d'os dos. As suyas patas son adaptadas ta cullir o polen y a p\u00e9ndiz d'o suyo estomago ye un fiz\u00f3n que emplegan ta esfender-sen.\nSe conoixen mas de 16.000 especies d'abellas y s'estima que existen en total unas 30.000 especies. As abellas pueden estar solitarias u vivir en grans comunidaz de uns cuantos tipos.\nAs mas enantadas d'istas son as colonias eusocials, trobadas en as abellas de miel y as abellas sin de fiz\u00f3n.\nSe creye que a socialidat evolucion\u00f3 de traza deseparada en os diferents grupos d'abellas.\nAbellas eusocials.\nAs abellas eusocials viven en grans arnas, cadaguna d'as cuals tiene una sola reina chunto con as abellas faineras y os abelloz (masclos).\nO ciclo d'a vida d'os bombolons s'enceta en a primavera cuan a reina dispierta d'a suya hibernaci\u00f3n. En ixe inte a reina ye a que fa tot o treballo porque encara no bi'n ha d'abellas faineras. A reina mira un puesto an construir o suyo niedo y construye as brescas de miel. Ye tami\u00e9n qui s'encarga d'a collita de n\u00e9ctar y polen. As colonias de bombolons mueren en ag\u00fcerro, dimpu\u00e9s de criar una nueva cheneraci\u00f3n de bombolons reina, que perviven individualment en puntos amagaus. Curiosament, bels bombolons reina se cubillan en hibierno en arnas de abellas de miel, an son trobadas a ormino muertas en a primavera por os arners (presumiblement, muertas por as abellas de miel. S'esconoixe si beluna ha aconseguiu de pervivir durant l'hibierno en ixe ambient.\nEn o caso d'as abellas de miel, que perviven como colonia durant l'hibierno, a reina principia a frecar en hibierno, parando-se t'a primavera. Iste comportamiento ye probablement activau por a duraci\u00f3n d'o d\u00eda. A reina ye a sola fembra f\u00e9rtil y pone toz os uegos, d'os cuals naixer\u00e1n todas as dem\u00e1s abellas. Con excepcion d'a suya volada d'apareamiento u o establimiento d'una nueva colonia, a reina no albandona cuasi nunca l'arna dimpu\u00e9s d'haber-se tornau as corcas en abellas crexidas. A reina pone cada uego en una cela parada por as abellas faineras. O uego se creba y se torna en una corca u larva chicota que ye alimentada por as abellas anfermeras (abellas faineras que remanen en l'interior d'a colonia). Dimpu\u00e9s d'alto u baixo una semana (pendendo en a especie), a corca ye sellada en a suya cela por as abellas anfermeras. En alto u baixo atra semana (nuevament pendendo en a especie), a corca surte como una abella creixida.\nAs faineras, igual como as reinas s'alimentan de cheleya reyal mientres os primers tres d\u00edas d'o estau de larbal. Dimpuesas, as faineras cambian ixa dieta por una de polen y n\u00e9ctar u miel deluida, mientres que as larvas esleyidas ta estar reinas continan minchando cheleya reyal. Isto fa que a corca se torne en pupa mas rapedament am\u00e1s d'aumentar a suya grandaria y desembolicar-la sexualment. Os criadors de reinas consideran que una buena nutrici\u00f3n mientres o estau larval ye de crucial importancia t'a calidat d'as reinas criadas, estando atros factors importans a chenetica o numero d'apareamientos. Mientres os estaus larval y pupal, cuantos parasitos pueden enrestir a la pupa u a corca, y destruir-la u mutar-la.\nAs reinas no son criadas en as tipicas celas horizontals d'encobamiento d'a bresca, que as suyas celas son de muita mayor grandaria, y en posici\u00f3n vertical. Cuan a reina remata a suya etapa d' alimentaci\u00f3n larval y se convierte en pupa, se mueve a una posici\u00f3n cabeza abaixo, dende a cual se mincha a cilla ta salir. Mientres a etapa de pupa, as abellas faineras zaboyan u sellan a cela. Chusto dimpu\u00e9s d'emercher d'as suyas celas, as abellas reina producen un soniu que se creye que ye un reuto a luitar endrezau t'as atras reinas.\nAs abellas faineras son fembras vacivas. Rechuman a cera emplegada ta construir l'arna y son tami\u00e9n as encargadas d'escoscar y mantener l'arna, criar a os ch\u00f3vens, fer guardia y recullir o n\u00e9ctar y o polen.\nEn as abellas de miel, as faineras tienen un contenedor de uegos modificau en forma de fiz\u00f3n, que pueden fincar en un enemigo ta esfender l'arna, pero as abellas mueren poco dimpu\u00e9s de fizar, ya que ye parti d'o suyo sistema dichestivo ye auniu a lo fiz\u00f3n.\nOs abelloz son as abellas masclo d'a colonia. No acosechan n\u00e9ctar ni polen. S'han orichinau por partenochenesi y o principal preposito d'ellos ye fertilizar a la nueva reina. Os abelloz copulan con a reina en plena volada. Dimpu\u00e9s de rematar o cubrimiento, os abelloz mueren.\nSe creye que en bellas especies os abelloz desempenyan un paper important en a regulaci\u00f3n d'a temperatura de l'arna. Os abelloz no en tienen de fiz\u00f3n, ya que son masclos, y o fiz\u00f3n ye en realidat un contenedor de uegos modificau.\nAs abellas reina viven un promedio de tres anyadas. As faineras viven solo que mientres espuedas muito mas breus, de menos de tres meses de meya.\nAs abellas de miel reinas libran feromonas ta regular as actividaz de l'arna. Muitas faineras tami\u00e9n en producen ta comunicar-sen con atras abellas.\nEn o \"Libro d'el Trasoro\" parlan d'as abellas eusocials en o cap\u00edtol 154 \"De abellas\" y en fan una curiosa interpretaci\u00f3n:\nAbellas campasolas, vecinals y cuasisocials.\nBelatras abellas forman colonias chicotas. Por eixemplo, a mayor parti d'os bombolons (\"Bombus terrestris\", \"B. pratorum\", ecetra) viven en colonias d'unas 30 a 400 abellas, mientres que as arnas d'abellas de miel pueden acubillar entre 40.000 y 80.000 abellas en estiu. L'abella reina ye cheneralment capable de pervivir por a suya cuenta por curtas espuendas (a diferencia d'as reinas en especies eusocials, que requieren ficacio especial tot o tiempo).\nAtras especies d'abellas, como l'abella Orchard Mason (\"Osmia lignaria\") y l'abella cornuda (\"Osmia cornifrons\") son campasolas y todas as fembras d'a especie son f\u00e9rtils. No existen abellas faineras ta istas especies. As abellas campasolas no preducen miel ni cera en cheneral. Son inmunes a muitos d'os parasitos que afectan a atras especies socials, pero tienen os mesmos parasitos, pestes y malot\u00edas.\nNombres d'abellas en aragon\u00e9s.\nAbella, abellero, abellarot, abellot, bombol\u00f3n."}
{"id": "93", "revid": "41", "url": "https://an.wikipedia.org/wiki?curid=93", "title": "Papaver rhoeas", "text": "Papaver rhoeas\nL'ababol, babol u ababolera\"' (\"Papaver rhoeas\") ye una planta dicotiledonia d'a familia d'as papaveracias. Abunda en os campos y en as m\u00e1rguins d'os camins, y se distingue per a color bien roya d'a suya flor.\nFitonimia.\nO fitonimo \"ababol\" promana de l'arabe hispanico \"habab\u00e1wr(a)\", forma arabizata d'o lat\u00edn \"papaver\". O vocable contina encara vivo en a parla rural castellana y catalana d'influencia aragonesa (per tot l'Arag\u00f3n castellanofono y catalanofono, en Navarra, Murcia y lugars d'a Catalunya nordoccidental y d'o Pa\u00eds Valenciano). Por atra part \"ababol\" ye una faltada propia de l'aragon\u00e9s y o castellano d'Arag\u00f3n por comparanza metaforica con o consumidor d'opiacios, herencio d'un antigo uso de l'adormidera en ixas envueltas d'Al Andalus.\nAtros nombres en aragon\u00e9s son anchovas, catabols, escatabous y rosilla.\nJos\u00e9 Pardo Sastr\u00f3n comenta que en Torrociella d'Alcanyiz \"ababol\" ye a flor y \"rosilla\" ye a hierba. A forma \"rosilla\" tien como cognato o catal\u00e1n cheneral \"rosella\", que en a parla d'o Matarranya ye \"ruella\". \nA suya flor recibe os nombres de fraire y santchu\u00e1n, que a vegadas tami\u00e9n fan referencia a tota la planta.\nDescripci\u00f3n.\nYe una planta anyal, d'aparencia fr\u00e1chil y bonica, que ye estata fuent d'inspiraci\u00f3n ta muitos pintors europeus y de chuegos ta los ninons, pero que os labradors consideran mala hierba, ya que infesta per tot os sembratos.\nPuede producir efectos narcoticos, debitos a los alcaloides que conti\u00e9n. Ista caracteristica ye l'orichen probable de l'uso informal d'a parola con o significato de persona fata, d'intelichencia \"adormita\" u que pierde facilment l'atenci\u00f3n.\nA planta ye tipica de culturas cerealistas, espardita per buena parte d'Europa, Asia y l'America d'o Norte."}
{"id": "100", "revid": "188", "url": "https://an.wikipedia.org/wiki?curid=100", "title": "Abellaruelo", "text": ""}
{"id": "101", "revid": "188", "url": "https://an.wikipedia.org/wiki?curid=101", "title": "Abellero", "text": ""}
{"id": "102", "revid": "3972", "url": "https://an.wikipedia.org/wiki?curid=102", "title": "Abellarot", "text": ""}
{"id": "103", "revid": "3972", "url": "https://an.wikipedia.org/wiki?curid=103", "title": "Abellot", "text": ""}
{"id": "104", "revid": "188", "url": "https://an.wikipedia.org/wiki?curid=104", "title": "Bombol\u00f3n", "text": ""}
{"id": "112", "revid": "610", "url": "https://an.wikipedia.org/wiki?curid=112", "title": "Oryctolagus cuniculus", "text": "O conello, conillo u coniello (cientificament Oryctolagus cuniculus ) ye un mamifero lagomorfo natural de a Europa mediterrania y occidental y de o norte d'o Magreb, que s'ha introduciu en diferents puestos d'o mundo y que se cr\u00eda en cautividat con diversos propositos.\nDescripci\u00f3n.\nO conello ye un mamifero chicot de a orden d'os Lagomorpha y d'a familia d'os leporidos, que comparte con as suyas parients as liebres.\nOs conillos son herbivoros, y tienen o cuerpo cubierto d'un pelache preto y lanudo, cabeza ovalada, uellos grans, y a color d'entre parda y grisa (anque en as variedaz domesticas a diversidat de colors ye muito mas ampla). Tienen as orellas largas (dica 7\u00a0cm), anque mas curtas que as d'as liebres, y una coda chiquinina. As suyas patas debanteras son mas curtas que no as zagueras, por o que cuan se desplazan o fan brincando. Mesura de 33 a 40 cm de lonchitut.\nComo as suyas parients as liebres, os conellos son fundamentalment animals diurnos, anque en libertat concentran a suya actividat en as primeras horas de maitins y as zagueras de tardes. A diferencia de como fan as liebres, os conillos habitan en cados, que en aragon\u00e9s reciben o nombre especifico de lorigueras, a on que libran y guardan a os cachapos, que naixen ciegos y sin pelo, dica que pueden andar.\nO conello domestico (\"O. cuniculus domesticus\"), se cria por o pellizo y por a carne, y a vegadas, puede servir d'animal de company\u00eda. Tami\u00e9n puet estar criau como animal de laboratorio. Existe una raza de conello domestico propia d'a Val de Chistau en periglo de desapareixer.\nZoonimia.\nAs diferents formas como se diz a iste leporido en os idiomas iberorromanicos derivan d'un parola propia de bel pueblo prerromano d'Hispania que os griegos transcribioron como \"k\u00fdniklos\" y os romanos amproron como \"CUNIC\u016cLUS\" en uns tiempos que esta especie yera restrinchita a la Peninsula Iberica y no la heban introdueita encara en os pa\u00edses d'a Mediterrania Oriental. Si a evoluci\u00f3n d'o diminutivo \"-ICULU\" ya presenta diverchencias derivatas de si a vocal I ye una \u012c breu u una \u012a larga, en o lat\u00edn vulgar hispanico ista parola d'orichen no lat\u00edn presentaba a forma con \"-\u012cCULU\" en l'ueste y centro d'Hispania, que esdevini\u00f3 \"coelho\" en portugu\u00e9s y \"conejo\" en castellano, y a forma \"-\u012aCULU\" en l'este d'Hispania, que esdevini\u00f3 \"conill\" en catal\u00e1n (y en occit\u00e1n), tot quedando o dominio d'o navarro-aragon\u00e9s entre meyo d'as dos zonas. Dende o punto d'envista teorico, a evoluci\u00f3n de \"SPICULU\" con a parella \"espejo\" en castellano y \"espill\" en catal\u00e1n presentan una distribuci\u00f3n pareixida. En vistas d'o contexto cabe esperar que, teoricament, en aragon\u00e9s a forma \"conello\" se trobe mes a sob\u00e9n en aragon\u00e9s occidental, y as formas \"conillo\"/\"conil\" en aragon\u00e9s oriental y centro-oriental.\nEn o dominio ling\u00fcistico de l'aragon\u00e9s, l'animal recibe diversas formas variants de o mesmo nombre. Actualment a mas frecuent ye o castellanismo \u00ab\"conejo\"\u00bb, que ha gosau desplazar as parolas patrimonials aragonesas en buena cosa de l'aria aragonesofona, y que fa que se tracte d'un de os animals domesticos en os que o nombre vernaclo s'emplega menos.\nD'entre os zoonimos patrimonials aragoneses, \u00abconello\u00bb se documenta en Rodellar, en o extrimo noroccidental de o Semontano de Balbastro, y en Ag\u00fcero en a Plana de Uesca, cuasi en a muga con as Cinco Villas. A forma \"conello\" ye muito frecuent en a \"scripta medieval\" y, con unatra ortograf\u00eda, s'escribiba \"coneyllo\" en romanz navarro.\nA forma \u00abconillo\u00bb s'ha documentau en Chist\u00e9n, en a val de Chistau (Sobrarbe), y en o Viello Sobrarbe en sud de a mesma comarca, pero i ha alcordanza que s'hese emplegau, d'antigos, tami\u00e9n en bellas localidaz de a val d'a Cinca, como a Buerda, y en o Toledo d'a Nata. En Torrociella d'Alcanyiz a planta \"Silene inflata\" recibe o nombre de \"cunillos\"\nExiste una tercera forma, \u00abconiello\u00bb, con diftongo interno. Ista forma s'ha documentau en Chist\u00e9n en a val de Chistau, en Vio en a val de Vio, y en Broto en a val de Broto; todas tres localidaz en a comarca de Sobrarbe, como en o caso anterior. Istas formas s'han feito a partir de \"conillo\" y son resultato d'hipercorreccions recients contra las formas castellanas con diminutivo en \"-illo\", que se siente como o equivalent castellano d'o diminutivo aragon\u00e9s \"-iello\".\nFormas mas minoritarias, que podr\u00edan estar localismos u mesmo catalanismos lexicos (pus nomas se troban en a metat oriental de l'Alto Arag\u00f3n), son \u00abconil\u00bb, documentada en o Viello Sobrarbe por Chabier Tom\u00e1s, y \u00abcunil\u00bb, que se diz en Fonz. As formas \u00abconill\u00bb y \u00abcunill\u00bb, propias de a luenga catalana, trascienden en o dominio ling\u00fcistico de l'aragon\u00e9s (como pasa a sob\u00e9n) exclusivament en zonas en as que a pronunciaci\u00f3n d'una -LL en posici\u00f3n de final no son atipicas, en lugars como Beri y Ben\u00e1s, en a val de Ben\u00e1s."}
{"id": "134", "revid": "401", "url": "https://an.wikipedia.org/wiki?curid=134", "title": "Felis silvestris catus", "text": "O gato (\"Felis catus\" ) ye un mamifero domestico d'a familia d'os \"Felidae\" (felins), carnivoro, con unglas retractils, de pelache preto y suau. Ye estau domesticau dende fa bellas 7.000 anyadas. As crietas d'o gatos se dicen \"gatolins\".\nEtimoloch\u00eda.\n\"Gato\" ye a evoluci\u00f3n d'o lat\u00edn \"cattum\" d'alcuerdo con a fonetica aragonesa. En aragon\u00e9s bi ha una traza de dirichir-se u clamar a l'animal que ye \"mixin(o)\"-\"mixin(o)\", que conserva o castellano d'Arag\u00f3n, y tami\u00e9n se puet fer servir pa referir-se a un gato prou conoixito u familiar.\nCaracteristicas.\nO gato domestico (\"Felis silvestris catus\") pesa entre 3 y 8 kg de peso. Viven bellas 15 a\u00f1adas si son bien cudiaus. O gato mas lonchevo cuaternau vivi\u00f3 34 anyadas. As fembras son prenyadas 55 d\u00edas y libran entre 2 y 6 \"gatolins\", que les da de tetar entre 3 y 4 semanas.\nOs gatos tienen una gran variedat de pelaches y colors, anque se gosa distinguir entre os de pelos largos y pelos curtos. Mesmo bi'n ha de razas que no en tienen de pelos.\nA coda sirve ta mantener o equilibrio, puede variar muito en a suya longaria. En os gatos de raza manch, a coda ye inexistent.\nOs suyos dients y unglas son adaptaus a lo suyo estilo de vida carnivoro.\nO gato ye ta muitos un animal de company\u00eda. Ye mas independient que o can pero tami\u00e9n puede estar mui afectivo si le se educa y le se tracta bien.\nOs gatos domesticos gosan minchar minchars paraus. Anque tami\u00e9n cazan zorces y muixons como complemento a la suya dieta. Lis cuacan os corazons d'animals, o pescau, o figado y atras carnes. Cal que les ne manque d'augua fresca. A leit lis cuaca muito, pero muita leit puede prevocar-les espenyo.\nPor istinto, ye un animal cazador. Os gatos de rafal, viven de traza semisalvache y cazan zorces y ratas que d'atra traza se minchar\u00edan o grano. Muitos gatos matan zorces y muixons chicoz por instinto, pero no se los minchan.\nO gato salvache.\nO gato salvache (\"Felis silvestris\") ye parellano a lo gato domestico, pero ye mas gran, mas cerenyo y tienen a coda mas curta y cerruda. Vive en Europa, Africa y Asia occidental.\nEn bellos lugars de Sobrarbe, tami\u00e9n ye dito Gato Cerval que no bi ha de confundir-se con o Cerval iberico (\"Lynx pardinus\")."}
{"id": "141", "revid": "188", "url": "https://an.wikipedia.org/wiki?curid=141", "title": "Felis domesticus", "text": ""}
{"id": "142", "revid": "188", "url": "https://an.wikipedia.org/wiki?curid=142", "title": "Catus", "text": ""}
{"id": "144", "revid": "41", "url": "https://an.wikipedia.org/wiki?curid=144", "title": "Gos", "text": ""}
{"id": "146", "revid": "610", "url": "https://an.wikipedia.org/wiki?curid=146", "title": "Homo erectus", "text": "Homo erectus ye o nombre cientifico d'una especie d'a familia d'os \"Hominidae\", que ye f\u00e1cil que deribe de l\"'Homo ergaster\".\nDescubrimiento.\nEn 1891 l'anatomista neerland\u00e9s Eug\u00e8ne Dubois, mientres feba escavacions paleontolochicas, en faci\u00f3 o primer decubrimiento d'a especie, formato por un f\u00e9mur y un cranio, en o r\u00edo Solo, a man de Trinil (isla de Xava, en l'actual Indonesia). Dubois denomin\u00f3 a ista nueva especie \"Pithecanthropus erectus\", y recibi\u00f3 o nombre popular de \"Hombre de Xava\" u \"Hombre de Trinil\".\nDimpu\u00e9s se troboron atros chacimientos en China, arredol de Pequ\u00edn, que recebieron o nombre cientifico de \"Sinanthropus pekinensis\" y o nombre popular de \"Hombre de Pequ\u00edn\". Tami\u00e9n en o norte d'Africa bi ha chacimientos d'\"Homo erectus\", que recebieron o nombre d'\"Atlantropus\".\nEn 1940 toz istos restos fueron adscritos a o chenero \"Homo\"."}
{"id": "149", "revid": "188", "url": "https://an.wikipedia.org/wiki?curid=149", "title": "Mixino", "text": ""}
{"id": "150", "revid": "610", "url": "https://an.wikipedia.org/wiki?curid=150", "title": "Canis lupus familiaris", "text": "O can (fem. \"canya\" u \"cana\", tami\u00e9n dito cocho u gos, y familiarment chucho) ye un mamifero que perteneixe a la familia \"Canidae\" (\"Canidos\"), o mesmo que o lupo, o raboso y o coyote.\nEn cheneral s'emplega o vocable 'can' ta referir-se a la raza domestica (\"Canis familiaris\"), que se creye que desciende d'un ancestro parellano a o lupo. Bels cientificos creyen, manimenos, que o can ye una subespecie d'o lupo, dita \"Canis lupus familiaris\".\nO promeyo de vida ye de 12 a 15 anyadas, encara que isto pende en a grandaria d'o can. Se diz que contra mas gran ye o can, vive menos anyadas, y viceversa.\nAs crietas d'o can se dicen \"cadiellos\", \"cadillos\", \"cosques\", \"caninos\", \"chuchez\" u \"cachurros\".\nExisten a-saber-las razas de cans (bellas razas con nombre vernaclo son: \"semiso, l\u00e9bris, most\u00edn\"). A mayor parti d'ellas han siu creyadas por l'hombre por meyo d'a triga artificial.\nL'hombre utiliza os cans ta diferents fainas, la las cuals istos son entrenaus, como por eixemplo:"}
{"id": "151", "revid": "41", "url": "https://an.wikipedia.org/wiki?curid=151", "title": "Cocho", "text": ""}
{"id": "160", "revid": "69718", "url": "https://an.wikipedia.org/wiki?curid=160", "title": "Animalia", "text": "Os animals u metazous (cientificament, o reino Animalia) son organismos vivos quimio-organo-heterotrofos pluricelulars, lo menos en a suya forma adulta, con respiraci\u00f3n aerobia -son toyz dependients de l'oxicheno- y reproducci\u00f3n sexual -con formaci\u00f3n de gametos haploides y zigotos diploides (ciclo vital haplo-diploide)-, que son diferenciables d'altros sers vicos heterotrofos per a suya sensibilidat y capacidat de movimiento voluntario.\nAnque que no ye de plen una caracteristica que agrupe a toz os animals, s'ha de tener en cuenta que muitos d'os organismos adintro d'este grupo son os que han desembolicato mes y millor a capacidat suya ta lo movimiento. Bi ha animals estaticos como os poriferos (esponchas) que tienen nom\u00e1s movimiento ciliar adintro d'os suyos conductos centrals meyante celulas que desplazan l'augua, sin que l'animal entiero pueda fer garra movimiento propiament dito.\nCon bien pocas excepcions, as mes visibles d'entre os propios Porifera, os animals tienen cuerpos bien diferenciatos con teixitos deseparatos. Ixes encluyen, asinas, os musclos que se contrayen ta controlar o movimiento, y un sistema niervoso que ninv\u00eda y procesa sinyals. Tambi\u00e9n gosan tener una \"cambra\" dichestiva interna, con una u dos ubriduras enta l'exterior. Ye la presencia d'estas tres caracteristicas lo que fa que os animals que las tienen sigan cuaternatos como \u00ab\"metazous\"\u00bb u \u00ab\"eumetazous\"\u00bb, estando ixe segundo termin lo mes endicato mientres que lo primer no ser\u00eda si que una expresi\u00f3n a sob\u00e9n confusa ta designar a toz os animals de manera cheneral.\nToz os animals tienen celulas eucariotas embolicatas d'una matriz extracelular caracteristica composada de colacheno y glicoprote\u00ednas elasticas. Ixa matriz puet manifestar-se en diversas formas, como per eixemplo cuan ye calcificata en os uesos u closcas d'os moluscos.\nMientres o suyo desembolique embrionario, forman de regular una carcasa relativament flexible adintro d'a cual as celulas pueden mover-se de forma relativament libre y reorganizar-se, fendo posibles altras estructuras posteriors mes complexas. Tot ixo contrasta con altros organismos multicelulars como plantas y fongos, a on que as celulas obtienen o suyo puesto dende os prencipios meyante la formaci\u00f3n de parez celulars que experimentan una creiximiento progresivo.\nLa parte d'a bioloch\u00eda que estudeya los animals ye la zooloch\u00eda."}
{"id": "165", "revid": "610", "url": "https://an.wikipedia.org/wiki?curid=165", "title": "Ciencias naturals", "text": "As Ciencias naturals son as ciencias que tienen por obchecto l'estudeo d'a naturaleza. As ciencias naturals estudian os aspectos fisicos, no pas humanos d'o mundo, que son obchecto d'estudeo d'as Ciencias humanas. O grupo d'as Ciencias naturals se distingue por un costau d'as Ciencias socials, y por atro, d'as artes y as humanidaz. As Ciencias naturals siguen o metodo cientifico y miran d'explicar o funcionamiento d'o mundo por procesos naturals mas que no divinos. As Matematicas no son por ellas mesmas una ciencia natural, pero proporcionan muitos d'os metodos fundamentals ta istas ciencias.\nEn atros contextos, o termino Ciencias naturals fa referencia a la Bioloch\u00eda, y a l'estudeo d'os procesos biolochicos, distinguindo-se d'as Ciencias fisicas como a Quimica y a Fisica."}
{"id": "167", "revid": "610", "url": "https://an.wikipedia.org/wiki?curid=167", "title": "Astronom\u00eda", "text": "L'astronom\u00eda, que significa etimolochicament \"o conoiximiento d'as estrelas\" ye a ciencia que estudia l'universo y os cuerpos celestes u astros, tanto a suya posici\u00f3n y movimiento en o firmamento como a suya naturaleza, estructura y evoluci\u00f3n (astrofisica). Ye ista una d'as pocas brancas cientificas en as que os investigadors aficionatos encara pueden fer contribucions importants.\nAnque comparten un orichen com\u00fan, no cal confundir l'astronom\u00eda con l'astroloch\u00eda, que ye una pseudosciencia emplegata dende antigo como arte devinatoria que se mira de predecir o dest\u00edn por meyo d'a observaci\u00f3n d'a posici\u00f3n d'os astros.\nEn aragon\u00e9s medieval bi ha textos que parlan d'astronom\u00eda y astroloch\u00eda en o \"Secreta Secretorum\", en o \"Libro del Trasoro\" y en o \"Libro d'as Marabillas d'o Mundo\". Encara que podamos leyer \"astronomja\" en o \"Libro d'el Trasoro\", encara no la diferencian de l'astroloch\u00eda:"}
{"id": "170", "revid": "401", "url": "https://an.wikipedia.org/wiki?curid=170", "title": "Bioloch\u00eda", "text": "A Bioloch\u00eda (d'o griego \u03b2\u03af\u03bf\u03c2 [b\u00edos], \u00abvita\u00bb, y -\u03bb\u03bf\u03b3\u03af\u03b1 [-loch\u00eda], \u00abtratau, estudio, ciencia\u00bb) ye a ciencia que estudia a os sers vivos y a vita. Estud\u00eda as caracteristicas fisicas y de comportamiento d'os organismos vivos (actuals u d'o pasau), como han plegau a existir, y qu\u00e9 interaccions tienen entre ellos y con o medio ambient. A Bioloch\u00eda abarca buena cosa de brancas, que muitas vegadas se consideran mesmo disciplinas independients.\nO prencipio de l'emplego d'o termino \"bioloch\u00eda\" ye en o primerias d'o sieglo XVIII y ye atribuito a Karl Friedrich Burdach en 1800, en publicacions o termino ye mencionau en a obra \"Biologie oder Philosophie der lebenden Natur\" de Jean-Baptiste Pierre-Antoine de Monet, y en \"Hydrog\u00e9ologie\" de Gottfried Reinhold Treviranus as dos publicatadas en 1802, independientment un de l'atro.\nBrancas d'a Bioloch\u00eda.\nA bioloch\u00eda ti\u00e9n muitas brancas entre as que cal destacar as siguients: "}
{"id": "173", "revid": "610", "url": "https://an.wikipedia.org/wiki?curid=173", "title": "Insecta", "text": " \nOs insectos (pronunciau /in\u02c8setos/~/in\u02c8sewtos/; cientificament en lat\u00edn, Insecta, en singular \"insectum\"), son una clase d'animals invertebratos, d'o filo d'os artropodos. Viven en toz os continents y s'han establito en toz os nichos ecolochicos siendo a clase de organismos con mas diversidat de especies con 1 mill\u00f3n de especies, d'alto u baixo, identificatas y descritas, anque bi ha estudios que estiman que bi ha entre 6 y 30 millons. O suyo numero ye en recesi\u00f3n por a utilizaci\u00f3n de productos quimicos por os humans.\nA ciencia adedicata a lo estudio d'os insectos ye a Entomoloch\u00eda.\nO cuerpo d'os insectos presenta tres tagmas: cabeza, t\u00f3rax y abdomen. O t\u00f3rax presenta tres pars de patas y en muitos insectos dos pars d'alas.\nTaxonom\u00eda.\nA clasificaci\u00f3n d'os insectos como en muitas atras clases d'animals ye baixo periodica revisi\u00f3n.\nSubclase Apterygota.\nSubclase Archaeognatha.\nSubclase Dicondylia.\nSubclase Pterygota."}
{"id": "174", "revid": "610", "url": "https://an.wikipedia.org/wiki?curid=174", "title": "Inseutos", "text": ""}
{"id": "177", "revid": "69718", "url": "https://an.wikipedia.org/wiki?curid=177", "title": "Fisica", "text": "A fisica (d'o griego \u03c6\u03c5\u03c3\u03b9\u03ba\u03b7) ye a ciencia d'a naturaleza en o sentiu mas amplo. A fisica estudia as propiedaz d'a materia, a enerch\u00eda, o espacio y as interaccions entre ellos. As leis d'a fisica s'expresan cheneralment como formulas matematicas que se deducen dende as observacions y midas de fenomenos naturals emplegando o metodo cientifico.\nTami\u00e9n se parla de Fisica Teorica y Fisica Experimental seguntes si a Fisica ye mas orientada a lo desembolique de teor\u00edas u a la contrimuestra experimental d'os resultaus preditos por as teor\u00edas."}
{"id": "180", "revid": "69718", "url": "https://an.wikipedia.org/wiki?curid=180", "title": "Cheoloch\u00eda", "text": "A Cheoloch\u00eda (d'o griego \u03b3\u03b7\u03bf (\"geo\", \"tierra\"), y \u03bb\u03bf\u03b3\u03bf\u03c2 (\"logos\", \"palabra, raz\u00f3n\") ye a Ciencia que estud\u00eda a Tierra, a suya historia y os procesos que l'han formada. Tami\u00e9n se puede considerar cheoloch\u00eda o estudio d'atros planetas, anque se gosan emplegar atros terminos mas especializaus: \"selenoloch\u00eda\" (d'a Luna), \"areoloch\u00eda\" (de Marte), ecetra.\nO termin \"cheoloch\u00eda\" fue emplegau en primeras por Richard de Bury o 1473, que la emplegaba ta destinguir entre a churisprudencia \"terrenal\" y a \"teoloch\u00eda\". Jean-Andr\u00e9 de Luc esti\u00f3 o primer en emplegar o termino en o sentiu moderno, en l'anyo 1779."}
{"id": "186", "revid": "4", "url": "https://an.wikipedia.org/wiki?curid=186", "title": "Main Page", "text": ""}
{"id": "357", "revid": "610", "url": "https://an.wikipedia.org/wiki?curid=357", "title": "Mar\u00eda de Luna", "text": "Mar\u00eda de Luna (Pedrola, 1353?- \u2020Villa-reyal, 29 d'aviento de 1406) esti\u00f3 reina consort d'o Reino d'Arag\u00f3n por o suyo matrimonio con Mart\u00edn I, dende o 19 de mayo de 1396 dica a suya muerte en 1406. O puesto d'a suya naixencia no ye seguro encara que s'ha dito que podi\u00f3 ser naixida de Segorb u Pedrola.\nD'entre as reinas consorts que Arag\u00f3n ha tenito a o largo d'a suya historia donya Mar\u00eda de Luna mereixe un cabo aparti, por tractar-se d'un caso especial, singular, ya que fue una sobirana que, si hese exerciu a \"potestas regia\" por dreito propio, no pas por delegaci\u00f3n, a historiograf\u00eda moderna la hese baptizau con o calificativo de \"A Gran\", pos a prudencia y as altas dotes y cualidaz que teneba pa o gubierno, la hesen feito mereixedora d'ista embotada.\nAragonesa.\nDonya Mar\u00eda yera aragonesa de naiximiento, venindo ta o mundo arredol d'o 1353. Os suyos prochenitors yeran don Lope, I conte de Luna, y Brianda d'Agaout. Cuan encara no teneba 8 anyadas, s'achust\u00f3 a suya voda con o infant Mart\u00edn, fillo de Pero IV \"o Cerimonioso\". Malas que cumplise as 8 anyadas, debeba estar entregada a la reina Alionor, pa que fuese educada en a Cort aragonesa. O suyo casorio se fizo o domingo 13 de chunio de 1372 en a Seu de Barcelona. Fruito d'iste matrimonio naixioron cuatre fillos, Mart\u00edn, o primochenito, Chaime, Chuan y Margarida. Istos tres zaguers morioron ninos y Mart\u00edn, en 1409, cuan teneba arredol d'as 33 anyadas.\nMuller elegant, pos descendeba d'a noble casa d'os Luna, yera caritativa, amant d'a chusticia, humana y de fundas conviccions relichiosas (pero no pas supersticiosa), aficionada a la lectura (mas que mas piadosa) y a os treballos d'agulla; acusaba una gran personalidat y profes o suyo temple aragon\u00e9s. A pompa y a frivolidat con que se rodi\u00f3 a Cort de Chuan I por influencia de donya Violant de Bar, d'orichen franc\u00e9s, no influyoron mica en ista muller, que superaba a o suyo mariu en capacidat de gubierno. Francesc Exim\u00e8niz, escritor cual misochinia yera platera, ya que se distinguiba por a poca amabilidat que teneba con as mullers, nos ha dixau istas parolas d'empoderamiento d'ista reina, cuan encara yera duquesa de Montblanc: \nReina consort d'Arag\u00f3n.\nO 19 de mayo de 1396 mori\u00f3 Chuan I d'Arag\u00f3n estando en a selva de Fox\u00e1 practicando una d'as suyas aficions favoritas, a caza. No teneba fillos varons por o que a succesi\u00f3n a la Corona recayeba en o suyo chirm\u00e1n o infant don Mart\u00edn, allora duque de Montblanc, pos en a Corona d'Arag\u00f3n rechiba una mena de lei salica. Don Mart\u00edn se trobaba por ixas calendatas en Sicilia, por o cual donya Mar\u00eda s'ocup\u00f3 directament d'o gubierno, exercendo de Lugartenient Cheneral d'o suyo mariu.\nOs primers meses no fuoron f\u00e1cils pa a nueva sobirana, qui teni\u00f3 que enfrontinar-se a cuantos problemas, relacionaus con a succesi\u00f3n a o trono: entremistanto Catalunya a escape reconoixi\u00f3 como reis d'Arag\u00f3n a don Mart\u00edn y a donya Mar\u00eda, Valencia tard\u00f3 cuantas semanas en fer-lo, a causa d'as suposadas asperanzas d'a reina viuda, Violant de Bar, d'asperar un fillo d'o desapareixiu monarca; Arag\u00f3n, en cambeo, no fue tan rapedo como os catalans y os valencianos en fer ixe reconoiximiento, ya que pa fer-lo, aleg\u00f3, que o nuevo monarca antis teneba que churar os Fueros, Libertaz, Usos y Costumbres d'o Reino; sindembargo os aragoneses siempre dioron preferencia a os dreitos de don Mart\u00edn.\nPa gubernar a Corona, encara que provisionalment, donya Mar\u00eda se rodi\u00f3 de buenos y leyals consellers (ministros, en terminoloch\u00eda actual) que l'aduyoron muitismo y en especial en a luita que manteni\u00f3 con o conte Mateu de Foix pa esfender os dreitos d'o suyo mariu a o trono aragon\u00e9s. As tropas d'iste conte plegoron a estar mesmo am\u00e1n d'a ciudat de Uesca, por o cual bellas puertas d'a suya muralla se taporon, por razons de seguredat.\nCal dicir que una d'as suyas primeras midas de gubierno fue encausar a os consellers de Chuan I, acusaus de corruptos, a os que o suyo mariu, de car\u00e1cter mas bien feble, perdon\u00f3 malas que meti\u00f3 o piet en Barcelona.\nDon Mart\u00edn torn\u00f3 de Sicilia en 1397. O mesmo d\u00eda en que dentr\u00f3 con a suya muller, a reina, en Zaragoza, o 7 d'octubre de 1397, y sin asperar a achuntar as Cortes, en a Seu chur\u00f3 os Fueros debant d'o Chusticia Mayor d'Arag\u00f3n y d'os Churaus de Zaragoza.\nMuito important esti\u00f3 o papel chugau por ista reina en cuestions tals como a pacificaci\u00f3n de Valencia, por as luitas que bi habi\u00f3 entre os Centelles y os Soler y Vilaraguts, que cuasi arruinan a la ciudat, y as chestions que fizo pa dignificar a os pacheses de remensa y abolir en Catalunya os cuatre malos usos.\nEn o primer caso, donya Mar\u00eda se trobaba muito concenciada de que caleba levar a paz ta ista ciudat. Como as cosas iban de mal en pior, a ella recurrioron as autoridaz valencianas (Churaus y Deputaus d'a Cheneralidat) pa que intercedise debant d'o Rei pero, veyendo que as cosas de palacio iban amoniquet y a situaci\u00f3n cada d\u00eda que pasaba s'agrababa mas y que o Rei no bi interveniba, en cierta ocasi\u00f3n pleg\u00f3 a carranyar por escrito a o suyo mariu (encara que a la fin d'a carta li demandase perd\u00f3n por l'atrivimiento), por a pasibidat que \u00edste mostraba, fendo-se celebre una mazada que i manifest\u00f3:\nen alusi\u00f3n a que o monarca siempre yera reuniu con o suyo Consello pero que sindembargo no se i feba cosa por trobar una soluci\u00f3n a o problema.\nEn o tocant a o tema de l'abolici\u00f3n d'os malos usos, seguindo con as chestions que en o suyo inte realiz\u00f3 o falleixiu Chuan I, Mar\u00eda de Luna tami\u00e9n en fizo cuantas debant d'o papa Benedet XIII afirmando que \u00edstos yeran contrarios a o dreito divino y humano.\nEn unas instruccions dadas a Jaume Ferrer, embaixador suyo debant d'o pontifice, d'a familia d'os Luna, como ella, a Reina amuestra o suyo car\u00e1cter, manifestando a suya enerchica desposici\u00f3n a rematar con ixos malos usos, no s'acoquin\u00f3 a la ora d'esfender a suya dignidat reyal y remataba dicindo-li a o embaixador que si veye dilaci\u00f3n a las suyas demandas, que li diga firmement a o Papa que ella heba feito estudiar a mayestros en teoloch\u00eda y doctors solemnes iste tema habendo plegau a la conclusi\u00f3n por v\u00eda de chusticia que tan abominable dreito no podeba existir entre cristianos y muito menos premitir-se exercer-lo a personas eclesiasticas. Donya Mar\u00eda mori\u00f3 sin veyer solucionau iste afer.\nIgualment cal citar que no teni\u00f3 pelos en a luenga cuan, esfendendo os previlechios d'o Estudio Cheneral (Universidat) de Leida, dici\u00f3 a os \"Paers\" (Churaus) d'ista ciudat que a mesma ser\u00eda conoixida en tot o mundo gracias a dita estituci\u00f3n, por o cual no teneban que molestar-la baixo deng\u00fan concepto."}
{"id": "358", "revid": "610", "url": "https://an.wikipedia.org/wiki?curid=358", "title": "Literatura", "text": "A Literatura ye l'arte que emplega una luenga como meyo d'expresi\u00f3n. A literatura define una clase d'escritos que se destinguen por a suya polideza d'estilo u expresi\u00f3n, como a poes\u00eda, os asayos u a historia. Ye l'arte que exprisa a polideza por meyo d'as palabras. Ye parte d'as Bellas Artes como a musica, a escultura, o teatro, etc. Ista definici\u00f3n deixa difuera d'a literatura atras produccions escritas como os tractaus cientificos u atros treballos que a suya preocupaci\u00f3n ye centrada mas en o fundo que en a traza.\nTami\u00e9n se diz literatura a lo conchunto d'as produccions literarias d'una naci\u00f3n u grupo linguistico (p. ex. literatura aragonesa, literatura espanyola, literatura suiza), d'un tiempo (literatura medieval), u d'un chenero (literatura historica).\nEn un sentiu mas cheneral, puede emplegar-se a palabra ta nombrar un conchunto de textos publicaus, tiengan u no una dimensi\u00f3n estetica. Ye o caso, por eixemplo, cuan se parla de \"literatura cientifica\". A expresi\u00f3n \"literatura grisa\" s'emplega ta nombrar os texto administrativos u d'investigaci\u00f3n no publicaus, que son entrecambeaus entre profesionals d'una mesma aria."}
{"id": "363", "revid": "69718", "url": "https://an.wikipedia.org/wiki?curid=363", "title": "Dialectos de l'aragon\u00e9s", "text": "A lengua aragonesa tiene parlas locals, que s'agrupan en parlas de val, de comarca u parlas de bella comarca. O termin \"dialecto\" ye ambigo y se gosa fer servir pa parlas de val, bien definidas (cheso, ansotano, etc...). Tami\u00e9n existe a propuesta de clasificar as parlas aragonesas en cuatro grupos, complexos dialectals u dialectos (seguntes as apreciacions d'os autors), que dimpu\u00e9s explicaremos. A diversitat ling\u00fcistica podemos clasificar-la asinas:\nVals y Semontano.\nVeyemos graus d'erosi\u00f3n-pureza, homocheneidat-localismo, evoluci\u00f3n-arcaismo:\nVals d'o Pireneu axial.\nMillor conservaci\u00f3n d'a luenga, pero con arcaismos. A topograf\u00eda en forma de vals bien separadas ha feito que l'aragon\u00e9s haiga evolucionau en un dialecto u parla local en cada val:\nPrepireneu.\nMillor conservaci\u00f3n d'os rasgos chenuinos que en o Semontano, pero peyor que en as vals d'o Pirineo Axial. Son parlas de transici\u00f3n entre o Semontan\u00e9s y a parla de cada val.\nSemontano.\nO Semontan\u00e9s ye relativament uniforme en zonas mas amplas, pero mui castellanizau, con perda de muitos caracters chenuinos. As diferiencias cheneracionals son mas grans que as cheograficas. S'ha perdiu o emplego d'o pronombre adverbial de locativo \"i\", (\"bi\" en as vals axials).\nPolos occidental y oriental.\nExiste una distribuci\u00f3n de diferiencias entre l'este y l'ueste, con mugas que no coinciden, pero que fan que unos se veigan mas que mas dende Broto y Cotefablo enta Ribagorza, (y mas luent), y atros se veigan mas que mas dende Tena y Cotefablo enta Navarra. Podemos veyer-lo en as parellas:\nFonetica.\nA muga ye en Cotefablo, pero a o sud no ye clara por a perda d'o fonema a causa d'a cheada tipica d'o semontano.\nRelacionau con esta dicotom\u00eda bi ha una dicotom\u00eda en o tractamiento d'o diftongo -AI- d'o lat\u00edn tardano u d'o romanz primerenco que apareixi\u00f3 por a evoluci\u00f3n d'o grupo \"-KS-\" enta \"ix\":\nPalabras que conservan millor a traza fonetica orichinal u en a part occidental u en a oriental: \nRelacionau con a evoluci\u00f3n d'o diftongo \"-AI-\" tenemos tami\u00e9n a forma verbal de primera persona d'o pasau imperfecto d'indicativo \"-ebai\" de l'ansotano, que corresponde a -ebe\" d'o chistab\u00edn.\nCiertos matices foneticos esporadicos visibles en ciertas palabras presentan una distribuci\u00f3n d'acuerdo con estos polos y que reflectan diferiencias adintro de lo lat\u00edn peninsular.\nAtros aspectos.\nEn os verbos de\u00edcticos de movimiento \"ir\" y \"venir\" se veye que l'uso d'estos verbos coincide con os usos castellanos en aragon\u00e9s occidental (o emisor ye o solo centro deictico d'a comunicaci\u00f3n) y con os usos catalans y occitans en aragon\u00e9s oriental (o interlocutor puet estar tami\u00e9n centro deictico d'a comunicaci\u00f3n, d'ast\u00ed se de diga \"venir\" referindo-se a lo puesto on ye):\nPropuesta d'os cuatro dialectos.\nA propuesta mas asolada de clasificaci\u00f3n dialectal, ye a de Francho Nagore, que clasifica as parlas aragonesas en 4 grupos (occidental, central, oriental y meridional). Ta beluns, istos grupos son complexos dialectals, y as parlas que bi ha adintro de cadag\u00fan (como o cheso, o chistab\u00edn...) ser\u00edan dialectos. Ta belatros, os 4 grupos son os dialectos constitutivos de l'aragon\u00e9s, y os parlaches que incluyen ser\u00edan sozdialectos, parlas comarcals u locals.\nAtras propuestas de clasificaci\u00f3n dialectal.\nEncara que a propuesta d'os cuatro dialectos ye a mas estendillada, atros autors en han propuesto variacions. Asinas, ta Ch. R. Us\u00f3n y Ch. Tom\u00e1s, bi habr\u00eda tres dialectos historicos (occidental, central y oriental), que se corresponden alto u baixo con os tres viellos condaus pirinencos (Arag\u00f3n,Sobrarbe y Ribagorza). Seguntes istos autors, as variedaz meridionals ser\u00edan a continaci\u00f3n d'\u00edstas, que s'habr\u00edan castellanizau y uniformau en un proceso favoreixiu por a suya orograf\u00eda mas plana.\nAtro autor, F. S\u00e1nchez, ha propuesto en zaguer\u00edas una clasificacion que postula a existencia de dos grans variedaz u dialectos, l'occidental y l'oriental. Istos tendr\u00edan, am\u00e1s, unas subvariedaz mas estremas: l'ansotano (y en bella mida, o cheso y l'ayerbense), con caracteristicas occidentals extremas, relacionadas con l'antigo romance navarro, y o ribagorzano, con prous solucions de transici\u00f3n enta o catal\u00e1n."}
{"id": "365", "revid": "69718", "url": "https://an.wikipedia.org/wiki?curid=365", "title": "Aragon\u00e9s cheso", "text": "Lo cheso, u aragon\u00e9s d'Echo, ye la variedat de lo aragon\u00e9s occidental fablada en la Val d'Echo. Echo fegura en l'ALEANR con las siglas \"Hu 102\".\nFiliaci\u00f3n.\nLo cheso ye una de las variedaz mas conservaderas de l'aragon\u00e9s occidental. Podr\u00eda considerar-se que l'aragon\u00e9s de la val d'Arag\u00fc\u00e9s, Emb\u00fan y lo cheso forman en chunto una misma variedat, anque estas dos zagueras presentan una menor conservaci\u00f3n y vitalidat.\nEstrutura.\nFonoloch\u00eda.\nLo cheso ha en cheneral los mismos rasgos fonolochicos que lo resto de variedaz de l'aragon\u00e9s occidental; lo que significa, por eixemplo, la prenunciaci\u00f3n sin \"i\" epentetica de la conson\u00e1n fricativa postalveolar sorda (API: /\u0283/, X-SAMPA: /S/) cuando be entre vocals.\nPero conta igualment con bel particularismo. Asinas, la r final de los infinitivos se prenuncia, mesmo siguida de pronombres encliticos. Y la consonant africada postalveolar sorda (API: /\u02a7/, X-SAMPA: /tS/) se pierde en bellas palabras: itar (&lt; \"jectare\", \"chitar\"), hermano (&lt; \"germanu\", \"chirm\u00e1n\"), etc.\nGraf\u00eda.\nCuasi deng\u00fan texto en cheso s'ha escrito en la graf\u00eda de las normas graficas de Uesca. Los textos en cheso solen amanecer en una graf\u00eda propia considerada, sig\u00fan bellas opinions, mas tradicional, romance u aplegada a la castellana, en la que s'emplean las letras \"h\" y \"v\", asinas como la \"c\" deb\u00e1n d\"'e\"/\"i\" u la \"y\" en acabanza de palabra.\nDende l'anyo 2010 lo cheso tami\u00e9n s'escribe, por parti de bella chent, en la graf\u00eda de l'Academia de l'Aragon\u00e9s do bi ha representants chesos.\nMorfosintaxi.\nLo sistema d'articlos definius ye: \"lo, la, los, las (lo lugar, los mesaches, la muller, las escamilletas).\"\nLas primeras persona de lo singular de los verbos que la fan en monos\u00edlaba no prenuncian a i final. \"yo so, yo fo, yo do, yo me'n vo.\"\nLas formas impersonals de lo verbo haber (haber-bi) son: \"Bi ha, bi heba, bi habi\u00e9, bi habr\u00e1, bi habr\u00eda, bi hese.\"\nLo paradigma de lo verbo ir, ye peculiar y propio nom\u00e1s de lo cheso: \"me\u2019n voi, te\u2019n ves, se\u2019n ve, nos n\u2019imos, vos n\u2019iz, s\u2019en ven.\"\nLas formas de lo pasau son peculiars de lo cheso, en concreto las terceras personas de lo singular y de lo plural, que nom\u00e1s en esta Val las fan con estas desinencias: \"puy\u00e9, puy\u00e9s, puy\u00e9, puyemos, puyez, puyeron; \u00e9l trob\u00e9, ella minch\u00e9, ellos troberon, ellas mincheron.\"\nYe la sola val que fa servir la combinaci\u00f3n de pronombre de primera y segunda persona con l'orden invertiu a como lo fa lo castellano: \"La me das, lo te do, las nos trayeban, lo vos dir\u00e9, cantalasme si las me quiers cantar, puyalaste, dilasme\"\nLa combinaci\u00f3n de pronombres de tercera ye igual como en aragon\u00e9s con bella peculiaridat fonetica: \"li\u2019n digo, lis ne digo; di-li\u2019n, di-lis-ne\"\nSe fa servir lo verbo \"ser\" como verbo auxiliar de los verbos intransitivos de movimiento, verbos pronominals, \"nacer\" y \"morir\". Anque este rasgo ya no ye present en la fabla viva, si yera empleau por Veremundo M\u00e9ndez Coarasa y otros escritors chesos de lo siglo XIX y XX.\nConserva con total vitalidat la pronombre adverbial \"en/ne\", y con menor vitalidat la particla pronomino-adverbial \"bi/i,\" que ha quedau cuasi fosilizada en a fabla viva. En los dos complementos, lo uso ye debant de lo verbo, fueras de lo infinitivo, lo imperativo, lo cherundio y lo participio que se cala dezaga que pilla la forma BI, y 'N: \"no en quiero, da-me-n, me'n vo, vos n'irez, plantando-bi arbols, no i so, en que pueden haber-bi las camas\"\nSe conserva la concordancia entre lo participio y lo complemento directo. Lo participio concuerda en chenero y numero con lo complemento directo cuando este va debant de lo verbo, no lo fa si ve dezaga. \nLexico.\n\"Se vea la Lista de vocablos propios de lo cheso\"\nAspectos socioculturals.\nSituaci\u00f3n cheografica.\nLo territorio de lo cheso ye la Val d'Echo, en la comarca de la Chacetania, estando-ne Echo lo suyo centro principal.\nSituaci\u00f3n social.\nYe la variedat de l'aragon\u00e9s occidental que mas aguanta los suyos rasgos definitorios. Hoi ye, chunto con lo baixorribagorzano, uno de los dialectos aragoneses con mayor vitalidat, siguindo-se a transmisi\u00f3n cheneracional, anque padez igualment la mengua de chent que lo fable de contino entre los ch\u00f3vens. Una estimaci\u00f3n recient da la cifra de 658 charradors: 526 vecinos entre Echo y Ciresa y 132 nacius en la val que charran cheso pero viven fuera.\nLiteratura.\n\"Se vea tami\u00e9n l'articulo Literatura en aragon\u00e9s\"\nLo cheso ye estau uno de los dialectos de l'aragon\u00e9s moderno con mayor cautivo literario. Entre los nombres mas conocius, se troban, por eixemplo, Domingo Miral, Veremundo M\u00e9ndez, Chus\u00e9 Coarasa, Emilio Gast\u00f3n u Rosario Ust\u00e1riz.\nUno de los textos mas conocius en fabla chesa ye la canci\u00f3n \"S'ha feito de nuey\", escrita por Pepe Lera y publicada en la revista Fuellas d'informaci\u00f3n d'o Consello d'a Fabla Aragonesa (FUELLAS, n\u00ba 20, nov-aviento 1980).\nEste ye otro eixemplo de poema en cheso, de l'autora Victoria Nicol\u00e1s:"}
{"id": "369", "revid": "41", "url": "https://an.wikipedia.org/wiki?curid=369", "title": "S'ha feito de nuey", "text": ""}
{"id": "373", "revid": "610", "url": "https://an.wikipedia.org/wiki?curid=373", "title": "Fernando L\u00e1zaro Carreter", "text": "Fernando L\u00e1zaro Carreter (Zaragoza, 13 d'abril de 1923 - Madrit, 4 de marzo de 2004), yera un filologo, ling\u00fcista y escritor aragon\u00e9s. Yera estato director d'a \"Real Academia Espa\u00f1ola de la Lengua\" a o largo de siete anyadas.\nYera naixito en Zaragoza o 13 d'abril de 1923, en o sino d'una familia con muitos vinclos con o lugar de Magall\u00f3n (Campo de Borcha, Zaragoza), de do yeran sus pais. Estudi\u00f3 Bachiller en o \"Instituto Goya\" de Zaragoza y Filosof\u00eda y Letras en a Universidat de Zaragoza ta continar dimpu\u00e9s en a secci\u00f3n de Filoloch\u00eda en a Universidat Complutense de Madrit, en do se licenci\u00f3 en Filoloch\u00eda Romanica en 1945 y se doctor\u00f3 en 1947. En 1949 obteni\u00f3 a catedra de Ling\u00fcistica Cheneral y Critica Literaria en a Universidat de Salamanca y bi permaneixi\u00f3 dica 1971. En l'anyada 1972 ocupa la catedra de Luenga Espanyola en a Universidat Autonoma de Madrit. A la fin, en 1978 pas\u00f3 ta la Complutense de Madrit como catedratico de \"Gramatica Cheneral y Critica Literaria\".\nO suyo treballo en a docencia esti\u00f3 paralelo a o quefer de creyaci\u00f3n, critica teatral y publicaci\u00f3n d'estudios ling\u00fcisticos y literarios. Una d'as suyas primeras publicacions sobre temas ling\u00fcisticos esti\u00f3 \"El habla de Magall\u00f3n. Notas para el estudio del aragon\u00e9s vulgar (Zaragoza, IFC, 1945)\". Pero no sigui\u00f3 pon por ixas endreceras d'a dialectoloch\u00eda. Se centr\u00f3 en a historiograf\u00eda ling\u00fcistica, con obras como \"Las ideas ling\u00fc\u00edsticas en Espanya durante el siglo XVIII (1949; bi ha nueva edici\u00f3n en 1985)\", uno d'os suyos estudios mas importans; u \"Cr\u00f3nica del Diccionario de Autoridades (1713 - 1740)\", que esti\u00f3 lo discurso d'ingreso en a RAE. En estudios propiament ling\u00fcisticos, filolochicos y gramaticals, que se replegan principalm\u00e9n en \"Estudios de ling\u00fc\u00edstica (1980)\". En ixa endrecera cal emponderar o \"Diccionario de t\u00e9rminos ling\u00fc\u00edsticos (1963)\", important obra de consulta, con muitas edicions, que contina fendo honra. Tami\u00e9n en estudios sobre a luenga literaria, que se replegan mas que mas en \"Estudios de po\u00e9tica (La obra en s\u00ed) (1986)\", \"De po\u00e9tica y po\u00e9ticas (1980)\", asinas como en obras mas didacticas: \"\u00bfQu\u00e9 es literatura? (1979)\", \"C\u00f3mo se comenta un texto literario (con E. Correa, 1989)\"; u en comentarios concretos sobre grans creyadors, epocas u cheneros literarios: \"Estilo barroco y personalidad creadora (1966; 1984)\", \"El Lazarillo de Tormes en la Picaresca (1973; 1983)\", \"Francisco de\nQuevedo, Vida del Busc\u00f3n (edici\u00f3n critica, 1965, 1980)\", \"Introducci\u00f3n a la poes\u00eda de Vicente Aleixandre (1979)\", \"Cl\u00e1sicos espa\u00f1oles: de Garcilaso a los ni\u00f1os p\u00edcaros (2002)\".\nPero por o que ye mas conoixito ye por dos cosas: 1) os libros de texto de luenga castellana y literatura ta Bachillerato y ESO, con os que muitos estudiants espanyols han estudiato; 2) os articlos en os que con humor y somardoner\u00eda criticaba os usos dolentos d'a luenga espanyola, y que con o t\u00edtol de \"El dardo en la palabra\" escribi\u00f3 en a prensa (primero en Informaciones, dimpu\u00e9s en ABC; en zagueras, en El Pa\u00eds) y que repleg\u00f3 en libro en dos series: \"El dardo en la palabra (1997)\" y \"El nuevo dardo en la palabra (2003)\". No cal olbidar a suya critica teatral en a prensa, ni tampoco no a suya creyaci\u00f3n literaria en o cambo d'o teatro popular: talm\u00e9n ye poco conoixito y no ha intresato charrar-lo, pero esti\u00f3 autor de \"La ciudad no es para m\u00ed\", que en cinta de cine protagoniz\u00f3 Paco Mart\u00ednez Soria.\nIngres\u00f3 en l' \"Academia de la Lengua Espa\u00f1ola\" en 1972 i esti\u00f3 lo suyo director entre 1991 e 1998. L\u00e1zaro Carreter se considera como un renovador y dinamizador d'a Real Academia Espa\u00f1ola: la ubri\u00f3 a la sociedat y a os medios de comunicaci\u00f3n, asinas como a Latinoamerica; se preocup\u00f3 por a financiaci\u00f3n y potenci\u00f3 a informatizaci\u00f3n, metendo en marcha dos \"bancos de datos\": \"O Corpus de referencia del espanyol actual\", que replega mas de 95 millons de rechistros de textos escritos y fuents orals d'Espanya y de Latinoamerica dende 1975, y o \"Corpus diacr\u00f3nico del espanyol\", que replega mas de 56 millons de rechistros de l'idioma espanyol dende os comienzos d'a luenga dica 1975.\nAs suyas cenisas se tresladoron ta Magall\u00f3n y se dixoron en o suyo fosal, ta que i escansen chunto con os restos de sus pais e d'os paisanos suyos."}
{"id": "376", "revid": "82", "url": "https://an.wikipedia.org/wiki?curid=376", "title": "Fernando Lazaro Carreter", "text": ""}
{"id": "377", "revid": "610", "url": "https://an.wikipedia.org/wiki?curid=377", "title": "As Crabetas", "text": "As Pleyades, conoixidas popularment en aragon\u00e9s como As Crabetas, As Crapetas u o Corralet d'as Crabetas, ye un cumulo ubierto d'estrelas en a constelaci\u00f3n de Tauro que se troba relativament cerca, a uns 440 anyos luz.\nNom\u00e9s de 6 a 10 estrelas pueden estar vistas per o simple uello, pero con o telescopio se'n i vei dica 3.000. As estrelas azuls y blancas luminosas son as mes visibles. Se creye que a suya edat no brinca d'os 100 millons d'anyos, y que les ne queda bels 250 millons mes per debant.\nO feito que se veigan muito de nueiz l'ha dato a las Crabetas un puesto especial en diferents culturas, antigas y modernas. Ta los vikingos, yeran pirinas d'a diosa Freya. Os maor\u00eds en dicen Mataariki, y o suyo devantamiento eliaco sinyala lo prencipio de l'anyada nueva, arredol d'o mes de chunio. Os aborichens australianos creyeban que yeran una muller a qui Kidili, l'hombre d'a Luna, cuasi heba violata. Tami\u00e9n, como en muitas culturas, yeran siete chirmanas, clamatas as Makara. Diz que os nativos americanos midiban a suya percepci\u00f3n visual per o numero d'estrelas que podeban veyer-ie. Mesmo en l'antiga Europa, sobretot en cerclos griegos, as Crabetas yeran una preba de visi\u00f3n frecuent. En o Sobremont indicaban cuan heba d'encomenzar o viache transhumant.\nEn Chap\u00f3n las conoixen per Subaru, y la marca d'autos que porta iste nombre emplega las Pleyades como logotipo.\nEn a mitoloch\u00eda griega, as Siete Chirmanas yeran identificatas con:\nIstos son es nombres que s'asinan huei a cadaguna d'as estrelas d'o cumulo, ya que a mitoloch\u00eda conta que as siete chirmanas rematoron tornando-se estrelas. Yeran ninfas d'os monts, fillas d'Atlas y Pleyona y se suicidoron dimpu\u00e9s d'a muerte d'as suyas chirmanas, as Iades."}
{"id": "379", "revid": "3972", "url": "https://an.wikipedia.org/wiki?curid=379", "title": "Crabetas", "text": ""}
{"id": "380", "revid": "3972", "url": "https://an.wikipedia.org/wiki?curid=380", "title": "Corralet d'as crabetas", "text": ""}
{"id": "381", "revid": "3972", "url": "https://an.wikipedia.org/wiki?curid=381", "title": "Pleyades", "text": ""}
{"id": "387", "revid": "69718", "url": "https://an.wikipedia.org/wiki?curid=387", "title": "Ciencia", "text": "Ciencia (d'o lat\u00edn \"scientia\", conoiximiento, prenunciato u ) son as diferents brancas d'o saber humano, y en un sentito cheneral ye o conchunto de conoiximientos. Manimenos, dende o sieglo XIX, o significato semantico d'a palabra s'ha reducito a l'actividat destinata a l'adquisici\u00f3n de conoixencias \"a travi\u00e9s d'o metodo cientifico\", esligando-se asinas a filosof\u00eda d'as ciencias exactas y d'as experimentals.\nClasificaci\u00f3n d'as prencipals desciplinas cientificas.\nCiencias puras, exactas u formals.\nEn contraposici\u00f3n a las ciencias aplicatas, son as que no paran cuenta en a suya aplicaci\u00f3n practica. Emplegan a deducci\u00f3n como metodo de rechira d'a verdat. \nCiencias naturals.\nAs que tienen por obchecto lo estudio d'a naturaleza.\nCiencias socials u humanas.\nSon totas as ciencias, en sentito amplo, que s'ocupan d'os aspectos de l'hombre - cultura y sociedat- no estudiatos en as ciencias naturals.\nCiencias ocultas.\nSon conoiximientos y practicas misteriosas que dende antigo se miran de comprender y dominar os secretos d'a naturaleza. No siguen o metodo cientifico por lo que no son reconoixitas como desciplinas cientificas. En cheneral son consideradas pseudosciencias."}
{"id": "388", "revid": "69718", "url": "https://an.wikipedia.org/wiki?curid=388", "title": "Quimica", "text": "A Quimica ye a Ciencia que estudia a estructura, propiedaz y transformacions d'a materia a partir d'a suya composici\u00f3n. Describe a manera en que os composants d'a materia (moleculas, atomos, etc.) s'achuntan y interaccionan. A quimica estudia as transformacions d'a materia por oposici\u00f3n a la fisica que estudia os estaus d'a materia."}
{"id": "391", "revid": "610", "url": "https://an.wikipedia.org/wiki?curid=391", "title": "Ciencias socials", "text": "As ciencias socials son as ciencias u desciplinas cientificas que s'ocupan d'aspectos humanos d'o mundo, no estudiaus en as ciencias naturals. S'adedican a l'estudeo d'as manifestacions naturals y inmaterials d'as sociedatz. Se diferencian d'as humanidaz en que s'emplega o metodo cientifico y atras pmetodoloch\u00edas rigurosas d'anal\u00eds. Drento d'a clasificaci\u00f3n d'as ciencias entre as ciencias d'a naturaleza y as ciencias d'o esprito, as ciencias socials bi son dentro d'istas zagueras.\nA mayor parti d'as ciencias socigals no se miran de descrubrir leis d'alcance universal, sino entrepretar o sentiu de l'acci\u00f3n humana. Isto se fa prencipalment por meyo d'a comprensi\u00f3n d'as intencions subchectivas d'as personas.\nO prencipal grupo de ciencias socials encluye:\nA las que s'adhiben:\nAtras desciplinas, consideradas por bel uns como parti d'as humanidaz, son:\nMuitas d'as desciplinas d'iste grupo han teniu discusions epistemolochicas respecto a qu\u00e9 ye una ciencia, y si pueden ser consideradas como tals. En primeras, se preni\u00f3 como modelo d'una ciencia social a la fisica y atras ciencias naturals. Sindembargo, con o tiempo s'ha identificau a particularidat de l'obchecto d'estudeo que ye a sociedat, que no se troba aintro d'os metodos y supuestos que estudian as ciencias naturals."}
{"id": "396", "revid": "69718", "url": "https://an.wikipedia.org/wiki?curid=396", "title": "Matematicas", "text": "As Matematicas (d'o griego \u03bc\u03ac\u03b8\u03b7\u03bc\u03b1, \"m\u00e1thema\": ciencia, conoiximiento, aprendizache, \u03bc\u03b1\u03b8\u03b7\u03bc\u03b1\u03c4\u03b9\u03ba\u00f3\u03c2, \"mathematik\u00f3s\": amant d'o conoiximiento) son una ciencia que se definen como l'estudeo d'os patrons de cantidat, estructura, cambeo y espacio. Dende una anvista formalista, ye a investigaci\u00f3n d'estructuras abstractas emplegando a lochica formal como ferramienta de treballo. As Matematicas pueden considerar-se como una ixampladura d'os luengaches parlaus y escritos, con un vocabulario y una gramatica estremadament precisos, ta describir y estudiar as relacions fisicas y conceptuals.\nEncara que as Matematicas no se consideran, por un regular, como una ciencia natural, as estructuras especificas investigadas por os matematicos tienen a sob\u00e9n o suyo orichen en as ciencias naturals, mas que mas en a Fisica. Manimenos, am\u00e1s gran parti d'as estructuras son purament internas a las Matematicas (porque premiten una cheneralizaci\u00f3n d'atras subarias, u bella ferramienta ta calculos comuns). Finalment, bels atros matematicos estudian as suyas arias por razons esteticas, veyendo-las mas como una mena d'arte que no como una ciencia aplicada."}
{"id": "400", "revid": "69718", "url": "https://an.wikipedia.org/wiki?curid=400", "title": "Antropoloch\u00eda", "text": "L'Antropoloch\u00eda -d'o griego \"anthropos\" (hombre) y \"logos\" (conoiximiento)- ye a ciencia que s'adedica a l'estudeo d'a humanidat .\nL'antropoloch\u00eda s'adedica a l'estudeo de toz os humanos, en todas as suyas dimensions. Un concepto basico de l'antropoloch\u00eda ye o concepto de cultura y que a nuestra especie ha desenvolicau una capacidat universal de concebir o mundo simbolicament, d'amostrar y aprender ixos simbolos socialment y de transformar o mundo (y a nusatros mesmos) con l'aduya d'ixos simbolos.\nL'antropoloch\u00eda se trestalla tradicionalment en cuatre brancas:"}
{"id": "401", "revid": "401", "url": "https://an.wikipedia.org/wiki?curid=401", "title": "Dreito", "text": "O dreito (d'o lat\u00edn \"&lt; DERECTUS\") ye o conchunto de normas que richen a vida d'una sociedat, reglando o comportamiento d'os individuos y grupos que la conforman, y resolvendo os conflictos que se producen entre ellos. Ista definici\u00f3n sirve ta o dreito positivo, pero atras definicions alternativas tami\u00e9n han estau proposadas por churistas, filosofos y teoricos d'o dreito, sin que bi haiga un consenso. A Filosof\u00eda d'o Dreito estudia o concepto de \"Dreito\".\nOrichen.\nO naiximiento d'o Dreito no ye esclatero. Os autors se trestallan en dos opinions:\nHistoricament, o naiximiento d'a norma churidica se preduz como imposici\u00f3n de qui exerce o poder. Iste concepto se suavice posteriorment, dica plegar a sistemas como l'occidental vichent, en que as leis brotan d'o pueblo a travi\u00e9s d'a esleci\u00f3n que iste fa d'o poder lechislativo.\nO Dreito naixe d'as ditas fuents d'o Dreito y que son:\nConteniu.\nO Dreito se trestalla tradicionalment en as categor\u00edas de Dreito publico y Dreito privau u civil. Manimenos, ista troxadura ha estau amplament creticada y engu\u00e1n no en tien tanta de fuerza, debant d'a aparici\u00f3n d'atros campos de l'Ordenamiento Churidico en as que as diferencias entre o publico y o privau no son tan evidents (p. ex, o Dreito laboral, en o que a relaci\u00f3n privada entre o treballador y lo empresario se troba intervenida por una normativa publica.\nContino se enumeran as prencipals brancas churidicas:"}
{"id": "402", "revid": "610", "url": "https://an.wikipedia.org/wiki?curid=402", "title": "Fuellas", "text": "\"Fuellas\" d'informaci\u00f3n d'o Consello d'a Fabla Aragonesa, coloquialment Fuellas, ye a primera y mas veterana revista feita de raso en aragon\u00e9s. Dende aquels primers 100 eixemplars de tirache se ha pasato a ros 1.500 actuals. Ye a publicaci\u00f3n periodica, no diaria, mas antiga d'Arag\u00f3n, pos contina editando-se dende chunio de 1978. En aviento de 2010 saliba o numero 200; arredol de 5.000 pachinas fan veyer a suya importancia en o proceso de modernizaci\u00f3n de l\u00b4aragon\u00e9s.\nSe centra en informaci\u00f3n d'actualidat sobre as actividaz d'o Consello d'a Fabla Aragonesa por l'aragon\u00e9s y a cultura feita en aragon\u00e9s: literatura, amostranza, publicacions, politica ling\u00fcistica, textos populars, actividaz, ecetra. Admite recensions de publicacions, textos curtos de creyaci\u00f3n literaria y bels treballos d'investigaci\u00f3n u de replega arredol d'o lexico, a gramatica u atros aspectos de l'aragon\u00e9s.\nYe bimestral y cada numero, por un regular, gosa tener entre 32 y 44 planas. A suya directora, dende 2014, ye a periodista oscense Amaya G\u00e1llego Lamarca."}
{"id": "403", "revid": "610", "url": "https://an.wikipedia.org/wiki?curid=403", "title": "Consello d'a Fabla Aragonesa", "text": "O Consello d'a Fabla Aragonesa (C.F.A.) conoixito popularment como \"Consello\", ye una asociaci\u00f3n cultural naixita en 1976 y reconoixita legalment en 1978. O suyo ambito territorial ye Arag\u00f3n.\nAs fins d'ista asociaci\u00f3n son a esfensa, promoci\u00f3n, estudio y espardidura de l'aragon\u00e9s en toz os suyos aspectos:\nHistoria, literatura, gramatica, lexico, toponimia, folklore, consideraci\u00f3n social y legal, pedagoch\u00eda, didactica, amostranza, etc., parando especial cuenta en o estudio, protecci\u00f3n y desembolique de totas as suyas variants locals y comarcals, as cuals son l'alacet de l'aragon\u00e9s com\u00fan u est\u00e1ndard.\nO quefer d'o Consello d'a Fabla Aragonesa se basa en tres prencipios:\nDende a suya creyaci\u00f3n, o Consello d'a Fabla Aragonesa ha treballato de recio en a dignificaci\u00f3n de l'idioma aragon\u00e9s, contribuindo a creyar un estato d'opini\u00f3n favorable arredol d'ista chicorrona luenga romanica y espardindo o suyo conoiximiento a travi\u00e9s de publicacions variatas, como as revistas \"Fuellas\" u \"Luenga e Fablas\". Como editorial, baixo la direcci\u00f3n de Francho Nagore, ha publicato un total de 135 libros en aragon\u00e9s en os zaguers 35 anyos, como \u00a0\"A lueca. A istoria d'una mozeta d'o Semontano\"\u00a0(1982) de Chuana Coscujuela, o\u00a0\"Vocabulario b\u00e1sico biling\u00fce aragon\u00e9s-castellano y castellano-aragon\u00e9s\"\u00a0(1997) de Antonio Mart\u00ednez Ruiz, u\u00a0\"Sobre fon\u00e9tica hist\u00f3rica del aragon\u00e9s\"\u00a0de Jes\u00fas V\u00e1zquez Obrador (2011).\nDende que se crey\u00f3 en l'anyo 2000 o Consello Asesor de l'Aragon\u00e9s dintro d'o Consello d'a Fabla Aragonesa, totas as decisions que prene iste organo se publican en Fuellas, ta que a chen las conoixca. Convoca cualques premios literarios: \"Ana Abarca de Bolea\" de poes\u00eda, \"Chus\u00e9 Coarasa\" de novela curta, \"O Gua\" de literatura infantil y chovenil, etc.\nO Consello ye miembro de l'Asociaci\u00f3n por las Luengas y Culturas Europeyas Menazatas\u00a0\u00a0(ALCEM, antes AIDLCM). Asiste a los suyos congresos y ha organizato en Uesca lo XVIII.\u00ba Congreso en chulio de 1997 y lo XXIV.\u00ba Congreso en chulio de 2015 en a siede d'a Deputaci\u00f3n Provincial de Uesca.\nOs organos de gubierno d'o Consello d'a Fabla Aragonesa son l'Asamblea Cheneral de consellers y a Chunta Directiva, que a suya composici\u00f3n y atribucions amaneixen reglatos en as Ordinacions d'o Consello. Os vocals, dende 2015, son siete miembros, mantenindo o criterio de paridat d'entre hombres y mullers, en a Chunta directiva."}
{"id": "406", "revid": "610", "url": "https://an.wikipedia.org/wiki?curid=406", "title": "Econom\u00eda", "text": "A Econom\u00eda (d'o griego \"\u03bf\u1f30\u03ba\u03bf\u03bd\u03bf\u03bc\u03af\u03b1 (oikonom\u00eda)\" \"administraci\u00f3n d'una casa\") estudia los procesos de producci\u00f3n, consumo y distribuci\u00f3n d'a riqueza en a sociedat humana. A econom\u00eda ye a primer ciencia que estudia la satisfacci\u00f3n d'as necesidaz humanas por meyo de recursos escasos. A econom\u00eda parte d'o principio de que os recursos naturals y os biens son limitaus, y que os individuos u sociedaz han de decidir entre diferents alternativas que s'excluyen mutuament. Por tanto, conoixer el proceso de triga en individuos u grupos ye un aspecto central d'a Econom\u00eda. En cheneral, os economistas creyen que os incentivos y as preferencias particulars determinan mayoritariament o proceso de decisi\u00f3n.\nBeluns d'os aspectos prencipals que tracta a Econom\u00eda son o comercio, a distribuci\u00f3n de recursos y a competencia. A econom\u00eda se puede centrar en o estudio d'a producci\u00f3n, a distribuci\u00f3n y o consumo d'a riqueza, igual como d'os problemas relacionaus con a financiaci\u00f3n, a fiscalidat, a man d'obra, a lei, a probreza, o medio ambient, etcetera.\nA econom\u00eda se divide normalment en dos brancas:"}
{"id": "410", "revid": "610", "url": "https://an.wikipedia.org/wiki?curid=410", "title": "Educaci\u00f3n", "text": "A educaci\u00f3n (d'o lat\u00edn \"educare\", \"guiar\") puede definir-se como:\nTami\u00e9n se diz educaci\u00f3n a lo resultau d'iste proceso, materializau en a serie d'habilidaz, conoixencias, actituz y valors adquiestas.\nA educaci\u00f3n ye comunament y formalment dividida en etapas, como preescolar, escuela primaria, escuela secundaria y dimpu\u00e9s o colechio, universidat u magistrado. A metodoloch\u00eda d'amostranza se denomina pedagoch\u00eda.\nO dreito a la educaci\u00f3n ha estau reconoixiu por cualques gubiernos. A livel global, l'articlo 13 d'o Pacto Internacional de Dreitos Economicos, Socials y Culturals de [1966] d'as Nacions Unidas reconoixe o dreito de toda persona a la educaci\u00f3n.2 Encara que en a mayor\u00eda d'os puestos dica una cierta edat a educaci\u00f3n s\u00eda obligatoria, a vegadas l'asistencia a la escuela no lo ye, y una minor\u00eda d'os pais trigan a escolarizaci\u00f3n en casa, a vegadas con la aduya d'a tecnoloch\u00eda educativa electronica moderna (tami\u00e9n clamau y-earning). A educaci\u00f3n puede tener puesto en *contextos formals u informals."}
{"id": "416", "revid": "69718", "url": "https://an.wikipedia.org/wiki?curid=416", "title": "Filosof\u00eda", "text": "A Filosof\u00eda ye, etimolochicament, l'aimor por o conoiximiento y por a ciencia. A Filosof\u00eda ye hue a ciencia que estudia a realidat, as causas y os prencipios que sozchacen a la existencia y o pensamiento. A sob\u00e9n se diz tami\u00e9n filosof\u00eda a o conchunto de treballos colectivos d'os filosofos mas importants; puede significar a exploraci\u00f3n academica d'as diferents cuestions rechiradas por os filosofos, y tami\u00e9n puede usar-se ta referir-se a una traza de pensar, critica y creyativa.\nEn cheneral s'ha clasificau a filosof\u00eda seguntes o suyo obchecto d'estudeo: asinas parlamos d'a Epistemoloch\u00eda (filosof\u00eda d'a ciencia), d'a Cosmoloch\u00eda (a filosof\u00eda d'a naturaleza), de l'Antropoloch\u00eda (la Filosof\u00eda de l'hombre) u d'a Etica (a filosof\u00eda d'o comportamiento humano). Manimenos, o que caracteriza a la filosof\u00eda respecto a lo que se clama modernament ciencia ye o feito que a filosof\u00eda rechira una explicacion radical y zaguera d'o suyo obchecto d'estudio."}
{"id": "419", "revid": "69718", "url": "https://an.wikipedia.org/wiki?curid=419", "title": "Manifest der Kommunistischen Partei", "text": "O Manifest der Kommunistischen Partei (Manifiesto d'o Partiu Comunista en a suya traducci\u00f3n literal d'o idioma alem\u00e1n) pero conoixito mas a sob\u00e9n como Manifiesto Comunista fue una programa teorico y practico d'a Liga Comunista que fue escrito per Karl Marx en 1848, publicando-se por primer vegata o 21 de febrero d'ixa anyada en Londres.\nEn este texto se declaran os prencipios fundamentals sostenitos per a Internacional comunista. Ye famosa la frase inicial: \"Un pantasma recorre Europa, o pantasma d'o comunismo...\". Iste texto, a diferencia d'atros escritos marxistas, ye muit claro en o suyo luengache y categorico en as suyas definicions pos va endrezato mas que mas a las clases treballadoras. En l'actualidat o estudio d'o pensamiento marxista ha cayito en desuso ya que beluns consideran que a esferra sufrita per as econom\u00edas que s'autonombraban socialistas (bloque sovietico) amuestra que o comunismo fue superato per a historia. Manimenos, bi ha qui piensa que, mientres subsistan os mecanismos que permiten a reproducci\u00f3n d'o sistema capitalista, a critica marxista contina estando valida."}
{"id": "421", "revid": "6885", "url": "https://an.wikipedia.org/wiki?curid=421", "title": "Politica", "text": "La politica (d'o griego \"polis\", ciudat) ye lo proceso de presa de decisions en grupos humans. Encara que s'aplica a ormino a los gubiernos, la politica en sentiu cheneral tami\u00e9n ha lugar en institucions interpresarials, academicas, relichiosas, etc.\nAs ciencias politicas son a desciplina d'as Ciencies socials que estudian lo comportamiento politico. Baxter Adams fue o primero en utilitzar l'expressi\u00f3n ciencia politica en l'anyo 1880. As personas expertas en iste tema tienen o t\u00edtol de politologo.\nTeor\u00edas y ideyoloch\u00edas politicas.\nAnarquismo - Anarco-capitalismo - Anarco-comunismo - Anticomunismo - Antifaixismo - Autoritarismo - Capitalismo - Centrismo radical - Comunismo - Conservadurismo - Corporatocracia - Democracia - Faixismo - Federalismo - Liberalismo - Liberalismo clasico - Libertarianismo - Marxismo - Meritocracia - Monarquismo -- Nacionalismo - Nacionalsocialismo - Oligarqu\u00eda - Politica Verde - Postcomunismo - Republicanismo - Socialismo - Socialismo democratico - Socialismo libertario - Stalinismo - Teocracia - Totalitarismo\nPrencipals partius politicos aragoneses.\nBi ha en Arag\u00f3n cuantos partius politicos. Los partius representaus en las Corz d'Arag\u00f3n son (ordenatos alfabeticam\u00e9nt):"}
{"id": "424", "revid": "610", "url": "https://an.wikipedia.org/wiki?curid=424", "title": "Ling\u00fcistica", "text": "A ling\u00fcistica ye a ciencia d'o luengache.\nO suyo obchectivo (seguntes Saussure u Chomsky) ye a descripci\u00f3n / esplanicaci\u00f3n d'o tarabidau d'o luengache. Aspectos como a variaci\u00f3n ling\u00fcistica, a pragmatica u a lexicograf\u00eda son difuera d'o estudio ling\u00fcistico.\nChomsky fa una nueva teor\u00eda d'o luengache an que situga a ling\u00fcistica dentro d'o estudio mes amplo d'a mente humana, concretament dentro d'o mentalismo u innatismo, rama d'a psicoloch\u00eda que esfiende que a luenga ye una facultat autonoma, innata.\nIsta postura mentalista de Chomsky no fa pacha con posturas empiristas u materialistas como a que fa servir Labov, que creyen que o luengache no puede ser estudiau sin entender a suya prencipal funci\u00f3n: a comunicaci\u00f3n humana. Ista posici\u00f3n funcionalista meter\u00eda a la ling\u00fcistica en o puesto d'o social. Asinas, fan mes important a pragmatica, o cambio y a variaci\u00f3n ling\u00fcistica.\nD'istas dos grans creyencias filosoficas y d'as suyas mezclas, naixer\u00e1n cuasi todas as escuelas d'a ling\u00fcistica moderna. Tanto o mentalismo como o empirismo quieren esplanicar a naturaleza d'o luengache, miran a esplanicaci\u00f3n, no solo a descripci\u00f3n d'os tarabidaus ling\u00fcisticos. Ista ye a fin d'a ling\u00fcistica.\nLing\u00fcista u poliglota.\n\"Ling\u00fcista\" ye una persona que s'adedica a la investigaci\u00f3n ling\u00fcistica. Una persona que parla bellas luengas ye un poliglota\nCampos y subcampos.\nA ling\u00fcistica estudia toz os aspectos d'a luenga y incluye sozcampos como:\nLing\u00fcistica cheneral u teor\u00eda d'a ling\u00fcistica.\nEstudio teorico d'o luengache que s'ocupa de metodos d'investigaci\u00f3n y de questions comuns a las luengas.\nComponens d'anal\u00eds ling\u00fcistica.\nPendendo d'o enfoque escol\u00e1stico, os componens d'analis cambian. Per eixemplo: t'a escuela formalista son diferents que t'a escuela funcionalista, per tanto no toz istos components son estudiaus per as dos teor\u00edas, sino que la una en estudia bels, y l'atra belatros: \nFonoloch\u00eda.\nEstudio d'os fonemas prenunciaus per una comunidat de parlants. \nFonetica.\nEstudio d'a realizaci\u00f3n alofonica individual de ditos fonemas. Os alofonos son sonius d'o parlache, realizacions diferents d'un mesmo fonema.\nSemantica.\nEstudio d'o significau d'as parolas.\nSintaxi.\nEstudio d'o tarabidau d'o luengache.\nMorfoloch\u00eda.\nEstudio d'o tarabidau interno d'as parolas.\nPragmatica.\nEstudio d'o modo con que se fa servir o luengache en bellas situgacions que pueden modificar a interpretaci\u00f3n d'o mensache.\nLexicograf\u00eda.\nSe veiga tami\u00e9n Lexicoloch\u00eda\nLing\u00fcistica computacional.\nEstudio interdisciplinario dentre a ling\u00fcistica y a informatica que s'ocupa d'o desembolique de models d'o luengache per l'uso d'a computadora.\nLuengas d'o mundo.\nFamilias de luengas.\nOrganizaci\u00f3n tipo \u00e1rbol d'a relaci\u00f3n chenetica que tienen esferens luengas y esferens familias de luengas.\nLista de mapas ling\u00fcisticos nacionals.\nListau per orden alfabetico de bels pa\u00edses an que bi ha vinclos a la descripci\u00f3n de diferents luengas parladas en cada pa\u00eds.\nListau de luengas per continens.\nLuengas d'o mundo organizadas per orden alfabetico en relaci\u00f3n con os continents an se parlan ditas luengas.\nISO 639.\nListau de luengas d'o mundo organizau alfabeticament en relaci\u00f3n con os suyos respectivos acronimos en o st\u00e1ndard ISO 639."}
{"id": "426", "revid": "610", "url": "https://an.wikipedia.org/wiki?curid=426", "title": "Luengache", "text": "O luengache ye a capacidat d'o ser human ta comunicar-se per meyo d'un sistema de signos u luenga ta ixo. No debe trafucar-se con luenga, que ye a representaci\u00f3n de dita capacidat.\nOs luengaches son, esplanicaus d'una traza f\u00e1cil, encara que reducindo a suya importancia t'a formaci\u00f3n d'o nuestro mundo, trazas de representar cosas.\nA mayor\u00eda d'as vegadas o termino quiere dicir \"o luengache que os humans fan servir ta comunicar-se, ye dicir, as luengas naturals. Ya siga luengache parlau, luengache de signos u o emplegau en a literatura.\nO luengache natural incluye todas as comunicacions animals, mesmo o luengache hum\u00e1n. En as matematicas y en a informatica, per eixemplo, os luengaches artificials son clamaus luengaches formals (incluindo luengaches de programaci\u00f3n). Manimenos, o luengache human tien un caracteristica que no puede ser trobada en os luengaches de programaci\u00f3n: a diversidat.\nD'o estudio d'os luengaches naixe a ciencia clamada ling\u00fcistica, asinas como a filoloch\u00eda.\nAtros conceptos importants son:\nLista de familias de luengas\nUna \u00fatil lista de 4.000 luengas y dialectos (agrupaus seguntes a suya relaci\u00f3n) con os numeros de l'un a lo diez en cadaguna, puede ser trobada en Mark Rosenfelder's Metaverse (http://www.zompist.com/) (en angl\u00e9s).\nSe puede trobar una lista cuasi completa de todas as luengas, localizacions, poblaci\u00f3n, y afiliaci\u00f3n chenetica en Ethnologue (en angl\u00e9s)."}
{"id": "427", "revid": "401", "url": "https://an.wikipedia.org/wiki?curid=427", "title": "Ferdinand de Saussure", "text": "Ferdinand de Saussure (Chinevra, 26 de noviembre de 1857 - \u2020 Chinevra, 22 de febrero de 1913) esti\u00f3 un ling\u00fcista suizo.\nSaussure ye o creyador d'a Ling\u00fcistica moderna. S'adedic\u00f3 a l'estudio d'o indoeuropeu y public\u00f3 a los 21 anyos \"Memoria sobre o sistema primitivo de vocals en as luengas indoeuropeas\" con tal rigor y metodo (gramatica comparada) que contina fendo-se servir.\nDimpu\u00e9s de treballar como profesor en una escuela superior en a ciudat de Par\u00eds diez anyos. Esti\u00f3 nombrau profesor de gramatica comparada en a Universidat de Chinevra preocupau per os problemas d'o luengache. Fruito de tot ixo ye a publicaci\u00f3n en 1915 d'o \"Curso de Ling\u00fcistica Cheneral\", una tuca en a historia d'a ling\u00fcistica recopilau dimpu\u00e9s d'a suya muerte per os suyos alumnos Charles Bally y Albert Sechehaye basau en as notas d'a suya catedra que heban preso els mesmos y feito dimpu\u00e9s d'un treballo de sintesi y estructuraci\u00f3n."}
{"id": "429", "revid": "4", "url": "https://an.wikipedia.org/wiki?curid=429", "title": "Saussure", "text": ""}
{"id": "431", "revid": "610", "url": "https://an.wikipedia.org/wiki?curid=431", "title": "Literatura en aragon\u00e9s", "text": "A luenga aragonesa u aragon\u00e9s - tami\u00e9n clamata navarro-aragonesa en a suya etapa medieval - no ha tenito, a lo largo d'a suya historia, o prestichio literario que tienen as atras luengas romances d'a Peninsula Iberica.\nA literatura en aragon\u00e9s d'a Edat Meya..\nAs Glosas Emilianenses (sieglo XI) son o primer testimonio escrito en lenguas aragonesa y basca. Isto ye conoixito dende que se descubrioron, encara que a sob\u00e9n se diga que son castellanas. Tambi\u00e9n se diz a sob\u00e9n que s'escribioron en o sieglo X, pero en verdat pareix que datan de metat d'o sieglo XI. L'aragonesidat d'iste texto se basa en l'anal\u00eds ling\u00fcistico, que muestra muitos rasgos aragoneses como: l'articlo \"o\", \"a\"; a diftongaci\u00f3n \"duenno\", \"nuestro\", \"sieculo\", \"get\" (ye); elementos lexicos como \"a honore\", \"aiutorio\", etc.\nDende o sieglo XI cuasi toz os documentos aragoneses s'escribioron en un lat\u00edn medieval pleno de trazas romances, pero cal esperar a segunda metat d'o sieglo XIII pa que se cheneralizase o emplego de l'aragon\u00e9s en os documentos, calendata mas tardana que en Castiella u Occitania. D'o sieglo XIII i hai muitas obras escritas en un mezclallo d'aragon\u00e9s y castellano, \"Raz\u00f3n feita d'amor\", \"Lo Libre dels Tres Reys d'Orient\" u a \"Vida de Santa Mar\u00eda Egipciaca\". S'ha conservato bel resto d'a epica aragonesa, por eixemplo o \"Cantar d'a Campana de Uesca\", prosificau en dentro d'un texto historico. As obras en prosa amuestran millor l'aragon\u00e9s medieval: os Diez Mandamientos, manual de confesi\u00f3n escrito en o mismo libro que a Raz\u00f3n feita d'amor; as versions romances d'os Fueros d'Arag\u00f3n; os primers eixemplos de textos d'historia en aragon\u00e9s, como o \"Liber Regum\".\nEn o sieglo XIV espunta a personalidat de Johan Ferr\u00e1ndez d'Heredia, Gran Mayestre d'o Hespital, que empent\u00f3 una gran fayena de traducci\u00f3n y compilaci\u00f3n d'obras enta l'aragon\u00e9s en o taller d'Aviny\u00f3n, y que faci\u00f3 un poder pa que ista lengua esdevenise una lengua de cultura. Otras personas d'o rolde d'a monarqu\u00eda, como Johan de Balbastro u Johan de Tudela tambi\u00e9n facioron traduccions enta l'aragon\u00e9s, por un regular con o refirme d'os reis; por eixemplo se traduci\u00f3 o \"Ceremonial de Consagraci\u00f3n y Coronaci\u00f3n d'os reis d'Arag\u00f3n\", a \"Cronica de Sant Chuan d'a Penya\", o \"Libro del Trasoro\", o \"Libro de Marabillas d'o Mundo\", ecetra. Se puede decir que a segunda metat d'o sieglo XIV esti\u00f3 a etapa d'oro de l'aragon\u00e9s medieval.\nEn o sieglo XV os reis d'Arag\u00f3n yeran d'a dinast\u00eda castellana d'os Trastamara. No bi ha una relaci\u00f3n directa entre a castellanizaci\u00f3n d'Arag\u00f3n y a venita d'os Trastamara, que etnoling\u00fcisticament yeran castellanos. O primer rei d'esta dinast\u00eda Ferrando d'Antequera faci\u00f3 o suyo primer discurso en aragon\u00e9s, con o que no cambe\u00f3 res en o uso de l'aragon\u00e9s como luenga oficial y de cultura.\nPero Alifonso V lo Magnanimo s'expresaba siempre en castellano. Cuan Alifonso V lo Magnanimo faci\u00f3 que a suya cort estase en N\u00e1pols, o castellano yera chunto con o catal\u00e1n y l'itali\u00e1n un d'os principals idiomas presents como luenga de cultura en a suya cort. Encomenz\u00f3 un proceso en o que o castellano fue substituyindo poquet a poquet a l'aragon\u00e9s como lengua de cultura en Arag\u00f3n.\nEste proceso de castellanizaci\u00f3n que remat\u00f3 a la fin d'o sieglo XV cuan por unir-se as Coronas de Castiella y Arag\u00f3n a clase dirichent aragonesa gravitase mes enta Castiella y fuese abandonato l'uso de l'aragon\u00e9s como luenga oficial y de cultura. A \"scripta aragonesa\" se descompos\u00f3 en pocas decadas. D'o sieglo XV, no'n conservamos guaires textos literarios en aragon\u00e9s: un poema de Exim\u00e9n Aznariz, una replega de refrans dita \"Romancea Porverbiorum\", y bels poemetas dispersos en os protocolos notarials de tot Arag\u00f3n.\nDende o siglo XV se desembolica una singularidat d'a literatura d'ista lengua: a literatura alchamiada (escrita con alfabeto arabico), en do os rasgos de l'aragon\u00e9s soportoron a influencia castellana dica a suya desaparici\u00f3n en 1610.\nA literatura en aragon\u00e9s d'a Edat Moderna..\nO castellano ye de 1500 enta ac\u00e1 a principal lengua de cultura en Arag\u00f3n: muitos aragoneses han destacau escribindo en ixa lengua, y en o sieglo XVII os chirmanos Argensola (Bartolom\u00e9 y Lupercio) deciban que heban d'ir enta Castiella a amostrar-les o castellano. A lengua aragonesa, que esdevini\u00f3 una luenga familiar y rural, y por cada d\u00eda mas arrinconada en o Pirineu, prendr\u00e1 enta deb\u00e1n un caracter firme popular.\nO sieglo XVI ye de foscor: no queda cosa escrita en aragon\u00e9s, fueras de l'alchamia.\nEn o sieglo XVII apareixer\u00e1n bels escritors que far\u00e1n servir ista lengua popular pa caracterizar a personaches rurals u populars: por eixemplo l'abadesa de Casbas, Ana Abarca de Bolea, que usar\u00e1 l'aragon\u00e9s d'o Semontano en bels poemas. En un concurso literario celebrau en Uesca en 1650 s'i presentoron tres poemas en aragon\u00e9s de Mat\u00edas Pradas, Isabel de Rodas y \"Fileno, monta\u00f1\u00e9s\".\nD'o sieglo XVIII son os primers textos conservaus de pastoradas, en do o \"repat\u00e1n\", pastor basto, charrar\u00e1 a sob\u00e9n en aragon\u00e9s.\nA literatura en aragon\u00e9s d'a Edat Contemporania..\nOs sieglos XIX y XX veyer\u00e1n un cierto renaixer d'a literatura aragonesa, si bien a suya mena d'idioma minorizato y faltau d'una seriosa referencia st\u00e1ndard far\u00e1 que los escritors traten os suyos temas, a ormino localistas, en a suya mesma variedat dialectal d'o aragon\u00e9s. Asinas, en 1844 apareixe en aragon\u00e9s d'Almud\u00e9var a novela \"Vida de Pedro Saputo\", de Braulio Foz. Ya en o sieglo XX destacan: en fabla chesa, as comedia costumbristas de Domingo Miral y a poes\u00eda de Veremundo M\u00e9ndez Coarasa; en ribagorzano de Graus (grausino), os escritos populars de Ton\u00f3n de Baldomera; en ribagorzano de Estadilla (estadillano), os versos de Cleto Torrodellas y a obra de Cleto Jos\u00e9 Torrodellas Mur (\"Pablo Recio\"); en aragon\u00e9s d'o Semontano, os relatos costumbristas de Pedro Arnal Cavero, asinas como la popular novela de Juana Coscujuela, \"A Lueca, historia d'una moceta d'o Semontano\".\nAs anyadas posteriors a la dictadura suponen una revitalizaci\u00f3n d'a literatura aragonesa, que agora presigue un modelo mas standardizato u supradialectal. Muitos estudio filol\u00f3chicos dencima las diversas fablas aragonesas aduyar\u00e1n a afillar una visi\u00f3n conchunta de l'idioma. 1977 ser\u00e1 l'anyada d'a primera gramatica escrita d'o aragon\u00e9s, a cargo de Francho Nagore. En 1972, \u00c1nchel Conte publica lo poemario \"No deixez morir a m\u00eda boz\". Eduardo Vicente de Vera publica \"Garba y augua\" (1976) y \"Do s'amorta l'alba\", 1977. Anyadas dimpu\u00e9s, creixe o numero d'autors en lo que se clamar\u00e1 aragon\u00e9s literario u com\u00fan (Francho Rod\u00e9s, Chus\u00e9 Inazio Nabarro, Miguel Santolaria, Fernando Romanos, Chus\u00e9 Raul Us\u00f3n, Josep Carles La\u00ednez, Carlos Diest, \u00d3scar Latas, Roberto Cort\u00e9s Alonso, Ana Gim\u00e9nez, Carmina Para\u00edso Santolaria...) por oposici\u00f3n a lo aragon\u00e9s local u dialectal, que tami\u00e9n se sigue cultivando en obras como las de Nieus Luz\u00eda Dueso u Quino Villa, en dialecto de Chistau u \"chistab\u00edn\", Rosario Ust\u00e1riz, Mariv\u00ed Nicol\u00e1s u Pepe Lera en cheso, Ricardo Mur, Chus\u00e9 Mar\u00eda Satu\u00e9 y Maximo Palacio en l'aragon\u00e9s de l'Alto Galligo, Chuana Coscujuela en semontan\u00e9s u las de Chus\u00e9 Mar\u00eda Ferrer, Ana Tena, Toni Collada, Pablo Recio, Elena Chazal u Carmen Cast\u00e1n en ribagorzano. Asinas mesmo creixer\u00e1 en istas anyadas o numero de premios literarios que fomentan a creatividat literaria, como el Premio literario Villa de Sietemo u o Premio de Relatos \"Luis del Val\"."}
{"id": "432", "revid": "610", "url": "https://an.wikipedia.org/wiki?curid=432", "title": "Informatica", "text": "A Informatica ye a ciencia d'o tractamiento autom\u00e1tico d'a informaci\u00f3n con un computador (clamato am\u00e1s ordinador u computador).\nDentre as fainas mes populars que ha facilitau ista tecnoloch\u00eda, se i troban: elaborar documentos, ninviar y recullir correu electronico, debuixar, creyar efectos visuals y sentius, maquetaci\u00f3n de folletos y librez, triballar con a informaci\u00f3n contable en una empresa, ascuitar musica, controlar procesos industrials y chugar.\nInform\u00e1tica ye una parola que viene d'o frances \"informatique\", formau alavez per a conchunci\u00f3n d'as parolas \"information\" y \"automatique\", ta fer-nos parar cuenta d'a automatizaci\u00f3n de la informaci\u00f3n que se logra con os sistemas de computacion. Ista parola se usa mayorment en Espanya y Arag\u00f3n. Computaci\u00f3n se usa principalment en America, y viene de computo (o calculo).\nA informatica ye un gran campo an se troban os fundamentos teoricos, o disenyo, a programaci\u00f3n y lo uso d'os computadors (ordinadors)."}
{"id": "433", "revid": "610", "url": "https://an.wikipedia.org/wiki?curid=433", "title": "Cheograf\u00eda", "text": "A cheograf\u00eda ye a ciencia que tien por obchecto l'estudio d'a superficie terrestre y a distribuci\u00f3n espacial y as relacions reciprocas d'os fenom\u00e9ns fisicos, biolochicos y socials que se i manifiestan.\nEn un sentiu clasico a Cheograf\u00eda ye a descripci\u00f3n d'a Tierra, pero hue en d\u00eda, antim\u00e1s de describir, a Cheograf\u00eda tracta d'explicar. Se considera a la Cheograf\u00eda como una ciencia que aglutina a todas as dem\u00e1s ciencias, tanto naturals como socials, dend'a Historia dic'as Matematicas. L'obchecto d'estudio d'a Cheograf\u00eda ye l'espacio; ista estudia os modos d'organizaci\u00f3n d'o superficie terrestre, a distribuci\u00f3n d'os elementos que composan l'anvista , as suyas formas, as suyas poblacions ... Antim\u00e1s, estableixe una dialectica entre l'explicaci\u00f3n y a descripci\u00f3n de l'anvista ; y entre o metodo inductivo y o deductivo. Istos elementos han de ser esleitos, trigatos, ordenatos, chuzgatos y presentatos. L'anal\u00eds leva a lo cheografo a replecar os modos d'organizaci\u00f3n d'o superficie terrestre]].\nOs prencipals campos que estudia a Cheograf\u00eda y as suyas prencipals ciencias auxiliars son :\nEn Cheograf\u00eda matematica s'estudia: \nNaturalment os metodos de l'Historia apareixen en totas estas brancas dic'o punto de que s'ha arribato a fablar de Cheograf\u00eda cultural, asinas como os estadisticos y matematicos. Tami\u00e9n s'emplegan metodos d'Astronom\u00eda y Cheodesia ta realizar os mapas(Cartograf\u00eda), asinas como a determinaci\u00f3n de codigos de sinyals que aduyen a interpretar-los.\nAntiparti la Cheograf\u00eda puede estudiar-se de forma cheneral u concretada en una comarca, rechi\u00f3n u pa\u00eds concreto. Se charra asinas de Cheograf\u00eda cheneral y Cheograf\u00eda rechional que ye a que se ocupa de l'aplicaci\u00f3n d'as analises cheograficas a pa\u00edses concretos .\nA cheograf\u00eda puede considerar-se una ciencia transversal que fa emplego de metodos y tecnicas d'atras ciencias socials y naturals. L'anterior no debe de causar barafundio con respective a l'obchecto d'estudio d'a Cheograf\u00eda. Este obchecto ye o paisache.\nCheografos destacatos.\n\"Categor\u00eda principal:\" ."}
{"id": "434", "revid": "6885", "url": "https://an.wikipedia.org/wiki?curid=434", "title": "Ocio", "text": "Lo ocio ye cualsequier actividat difuera d'as nuestras obligacions, per tanto distinta a lo treballo u a las fayenas domesticas, que se fan en o tiempo libre y no per obligaci\u00f3n.\nLista d'actividaz d'ocio:"}
{"id": "435", "revid": "610", "url": "https://an.wikipedia.org/wiki?curid=435", "title": "Esporte", "text": "L'esporte ye una actividat fisica en que se siguen un conchunto de reglas u de costumbres, y que se fa a ormino con un af\u00e1n competitivo. En cheneral, o termin fa referencia a actividaz an que a capacidat fisica d'o esportista determina de manera unica u prencipal o resultau (ganar u perder). Manimenos, tami\u00e9n se fa servir ta referir-se a actividaz an que atras capacidaz externas como a calidat de l'equipamiento u l'agudeza mental, no ligatas dreitament a o fisico d'o esportista, son factors decisivos. Ixe ye o caso, por eixemplo, d'os esportes mentals u os esportes de motor. Os esportes son una entretenedera ta qui los practica y tami\u00e9n ta qui los veye, u puedes estar un treballo ta vivir d'ixo (esporte profesional), como ye o caso d'os futbolers profesionals.\nAnque os termins esporte y actividat fisica gosan trafucar-sen, a diferencia ye en que o primero implica un caracter competitivo que no cal en o segundo.\nClasificaci\u00f3n d'os esportes.\nOs esportes pueden estar claseficatos de muitas formas. Beluns d'os mes basicos destinguen os esportes individuals y os esportes d'equipe, seguntes os accesorios ta practicarlos (de pilota, de raqueta, de luita, de patins, etc.), un atra forma ye o sitio a on es practican (de nieu, d'interior, a l'aire libre, etc.).\nTami\u00e9n pueden estar claseficatos seguntes a dedicaci\u00f3n d'os practicants (profesionals o amaters), o d'os espectadors (esportes minoritaris i esportes de masas).\nAtra claseficaci\u00f3n muito estendillata ye seguntes a suya relacion con os Chuegos Olimpicos pudiendo estar esportes olimpicos, esportes olimpicos d\u00b4hibierno, esportes olimpicos de verano, antigos esportes olimpicos y no olimpicos."}
{"id": "436", "revid": "610", "url": "https://an.wikipedia.org/wiki?curid=436", "title": "Francho Nagore", "text": "Francho Chabier Nagore La\u00edn (Zaragoza, 1951) ye un filologo aragon\u00e9s, doctor en Filoloch\u00eda Romanica y profesor titular de Luenga espanyola en a Universidat de Zaragoza, en o suyo campus de Uesca, a ciudat a on ye fincato. Ye uno d'os responsables d'o renaiximiento y reconoiximiento actual de l'aragon\u00e9s y uno d'os primers escritors en fer creyaci\u00f3n literaria en un aragon\u00e9s com\u00fan. Ye miembro, dende a suya creaci\u00f3n en octubre de 2011 y a propuesta d'a Universidat de Zaragoza d'o Consello Superior d'as Luengas d'Arag\u00f3n.\nEn 1977 realiz\u00f3 una tesina sobre o pandicuto (dialecto d'a luenga aragonesa propio d'a val de Tena - Pandicosa), concluyindo que existe una luenga esferenciata d'o castellano en l'Alto Arag\u00f3n, con granizas semellanzas gramaticals entre os suyos dialectos que quedan esparditos en o territorio altoaragon\u00e9s. Ista luenga recibe o nombre d'aragon\u00e9s, como continaci\u00f3n que ye d'a luenga aragonesa medieval.\nA suya tesi doctoral vers\u00f3 sobre a \"Cronica de Sant Chuan d'a Penya\", publicato dimpu\u00e9s como \"El aragon\u00e9s del siglo XIV seg\u00fan el texto de la Cr\u00f3nica de San Juan de la Pe\u00f1a\" (2003).\nYa en 1977 Nagore publicar\u00e1 a suya \"Gram\u00e1tica de la lengua aragonesa\", y dimpu\u00e9s os estudios \"A bida, a obra y a fabla de Cleto Torrodellas\" (1981), \"El aragon\u00e9s de Panticosa: Gram\u00e1tica\" (1986), \"Replega de textos en aragon\u00e9s dialeutal d'o sieglo XX\" (1987), \"Fuens lesicograficas de l'Aragon\u00e9s. Cat\u00e1logo de repertorios lesicograficos aragoneses dende o sieglo XVII dica 1998\" (1998), \"Os territorios ling\u00fc\u00edsticos en Arag\u00f3n\" (2001), \"El aragon\u00e9s del siglo XIV\" (2003), entre atros, am\u00e1s de bellas obras literarias en aragon\u00e9s, mas que mas de poes\u00eda, con as que logr\u00f3 os premios Veremundo M\u00e9ndez de poes\u00eda, en 1970 e 1973 u l'Altoarag\u00f3n de narraci\u00f3n en 1970. Editor d'autors populars en aragon\u00e9s, como Chus\u00e9 Gracia u Cleto Torrodellas.\nYe autor d'una cincuantena d'articlos cientificos publicatos arredol de l'aragon\u00e9s (gramatica, dialectoloch\u00eda, socioling\u00fcistica, aragon\u00e9s medieval, etc.).\nComo poeta cal citar os libros de poemas \"Sospiros de l'aire\" (1971), \"Cutiano ag\u00fcerro\" (1977) (o poema \"Isto ye por o que luitamos\" ye mosicato por o grupo \"Prau\"), \"Purnas en a cenisa\" (1984), \"Baxo a molsa\" (1999), \"Ast\u00ed bi son\" (2018), \"Os ce\u00f1os d'a tardada\" 2019 e \"En o branquil d\u2019o lusco\" (2022).\nCal destacar tami\u00e9n o suyo relato curto \"As coplas d'o ferrero\" ganador d'o premio de Relatos \"Luis del Val\" en 2014.\nEsti\u00f3 un d'os fundadors d'o Consello d'a Fabla Aragonesa, asociaci\u00f3n de caracter cultural, d'a cual ye estato o president dende 1978 dica l'anyo 2004. Tami\u00e9n presidi\u00f3 o I Congreso ta ra normalizazi\u00f3n de l'aragon\u00e9s, organizato por o Consello d'a Fabla y atras asociacions en 1987, en o que se consensuoron e aproboron unas normas ortograficas d'uso en totas as variedaz de l'aragon\u00e9s, antim\u00e1s de en a koin\u00e9. Ye o president d'o Consello Asesor de l'Aragon\u00e9s d'o Consello d'a Fabla Aragonesa y l'enfilador d'a revista cientifica \"Luenga e fablas\". Ye tami\u00e9n Vicedirector d'o Instituto de Estudios Altoaragoneses y vicepresident d'a A.I.D.L.C.M. (\"l'Association Internationale pour la D\u00e9fense des Langues et des Cultures Menac\u00e9es\"). En l'anyo 2005 recibi\u00f3 a medalla d'oro de Santa Isabel de Portugal d'a Deputaci\u00f3n Provincial de Zaragoza como reconoixedura d'o suyo treballo por Arag\u00f3n."}
{"id": "437", "revid": "610", "url": "https://an.wikipedia.org/wiki?curid=437", "title": "Luengas araucanas", "text": "As luengas araucanas son parlatas per os mapuche en o Sud d'America d'o Sud (en a parte central de Chile y centro-occidental d'Archentina) per cuasi meyo mill\u00f3n de personas.\nIste grupo u familia ye formato en l'actualidat que per dos luengas:\nA mayor\u00eda de ling\u00fcistas, manimenos, considera o huiliche una variedat meridional d'o mapudungun, con grans diverchencias respective a lo mapudungun central u cheneral. O mapudungun ye asinas visto como una luenga aislata.\nA filiaci\u00f3n d'as luengas araucanas no ye pas clara, anque ling\u00fcistas como Englert u Tovar la sit\u00faan en o grupo andino d'as luengas amerindias d'America d'o Sud, emparentatas de luent con as luengas quechuas y aymara; belaltras clasificacions encara mes especificas sit\u00faan as luengas araucanas como subfamilia d'una familia araucano-chon que perteneixerba a lo debantdito grupo andino. Poderba, pues, no tratar-se d'una familia aislata."}
{"id": "439", "revid": "401", "url": "https://an.wikipedia.org/wiki?curid=439", "title": "Consello", "text": "Consello puet estar:"}
{"id": "442", "revid": "41", "url": "https://an.wikipedia.org/wiki?curid=442", "title": "Chus\u00e9 Inazio Nabarro", "text": "Chus\u00e9 Inazio Nabarro Garc\u00eda (naixito de Taust, Cinco Villas, o 30 de noviembre de 1962) ye un filologo aragon\u00e9s, licenciato en Filoloch\u00eda Hispanica por a Universidat de Zaragoza y miembro d'o Consello Asesor de l'Aragon\u00e9s y actualment president d'o \"Consello d'a Fabla Aragonesa\".\nTami\u00e9n ye escritor en aragon\u00e9s y d'a suya ampla obra cal destacar os poemarios \"O mirallo de chelo\" de 1985, \"En esfensa d'as tabiernas e atros poemas\" de 1998, \"Sonetos d'amor e guambra\" de 2001 y as novelas \"Reloch de pocha\" de 2006 y \"Mesaches\" de 2012, as dos Premios Ziud\u00e1 de Balbastro, a mas a mas de \"Ast\u00ed en do l'aire sofla ta sobater as fuellas d'os \u00e1rbols\" que fue Premio Arnal Cavero de 1989 y \"Pexes e Paxaros\" ganadora d'o Premio de Relatos \"Luis del Val\" de 2011. En 2016 obteni\u00f3 o premio Pedro Lafuente en aragon\u00e9s, en a categor\u00eda de narraci\u00f3n curta, por o suyo treballo \"Fuellas d'Abisinia\".\nTreballa como profesor de [[luenga castellana]] en un instituto en [[Uesca]].\nObra.\nPoemarios:\nYe autor tami\u00e9n d'as novelas:\nYe autor tami\u00e9n d'una serie de textos breus publicatos en libros colectivos: \"Prebatina d'una falordia sin de fadas ni nanez\" (en \"III premio literario Val d'Echo\", [[1984]]), \"A lifara\" (en \"I premio literario Bal de Xal\u00f3n\", [[1988]]), \"Cartas dende Cuba\" (en \"IV Premio Villa de Sietemo\", [[1997]]), \"Triptico de os tiempos de a postema\" (en \"Nuei de tiedas\", [[1999]]), \"Con as fuellas contatas como as balas\" (en \"Desde aqu\u00ed\", 1999), \"Renaximiento\" (en \"Zaragoza, de la Z a la A\", [[2003]]), \"Os cuatre cantos de o cuculo\" (en \"La torre de papel\", [[2003]]), \"Cans e cochins\" (en \"Branquil d'a Cerdanya\", [[2007]]) u \"M'estimarba m\u00e1s no fer-lo\" (en \"Capiscol\", [[2008]]).\nBeluns d'os suyos articlos ling\u00fcisticos son: \"As rebindicazions ling\u00fc\u00edsticas en a poes\u00eda en aragon\u00e9s\" ([[1989]]), \"Sobre la sufijaci\u00f3n apreciativa en A Lueca, de Juana Coscujuela\" ([[1990]]), \"Construzions y chiros con o verbo \"fer\"\" ([[1999]]), \"Biello idioma de loiras e paxarelas, de tu que se fay\u00f3? (arredol d'a koin\u00e9 aragonesa)\" ([[2000]]), \"El Aragon\u00e9s residual de Tauste\" ([[2003]]), \"O rechimen preposizional d'o verbo e altras peculiaridaz sintauticas en a luenga de Acordanzas de San Pelegr\u00edn\" ([[2004]]), \"O caso de bels femeninos irregulars u poco frecuens en a onomastica aragonesa\" ([[2005]]) u \"Encara m\u00e1s afinidaz entre l'aragon\u00e9s e o gasc\u00f3n: cualques a\u00f1adienzas feitas \u00e1 radiz de a leutura d'a obra \"Dictionnaire bilingue des proverbes gascons\" d'Andr\u00e9 Hourcade\" ([[2021]]).\nEn [[2011]] recibi\u00f3 o [[Premio de Relatos \"Luis del Val\"]] por a suya obra \"Pexes e Paxaros\".\nReferencias.\n[[Categor\u00eda:Escritors d'Arag\u00f3n]]\n[[Categor\u00eda:1962 (naixencias)]]\n[[Categor\u00eda:Escritors en aragon\u00e9s]]\n[[Categor\u00eda:Filologos d'Arag\u00f3n]]\n[[Categor\u00eda:Ganadors d'o Premio Arnal Cavero]]\n[[Categor\u00eda:Ganadors d'o Premio de Nobela Curta en Aragon\u00e9s Ziud\u00e1 de Balbastro]]\n[[Categor\u00eda:Naixius de Taust]]"}
{"id": "1190", "revid": "69718", "url": "https://an.wikipedia.org/wiki?curid=1190", "title": "Landseer", "text": "O Landseer (Continental-European type) ye un can de casta."}
{"id": "1191", "revid": "401", "url": "https://an.wikipedia.org/wiki?curid=1191", "title": "Newfoundland", "text": "O Newfoundland ye una raza de can, en orichen emplegato como can de treballo en Canad\u00e1."}
{"id": "1194", "revid": "401", "url": "https://an.wikipedia.org/wiki?curid=1194", "title": "Chiroptera", "text": "MegachiropteraMicrochiroptera\nPteropodidae\nEmballonuridae\nRhinopomatidae\nCraseonycteridae\nRhinolophidae\nNycteridae\nMegadermatidae\nVespertilionidae\nMolossidae\nAntrozoidae\nNatalidae\nMyzopodidae\nThyropteridae\nFuripteridae\nNoctilionidae\nMystacinidae\nMormoopidae\nPhyllostomidae\nEs quiropters (cientificament Chiroptera) constituyen una orden d'animals mamiferos que destacan per tener as suyas extremidaz anteriors modificatas con membranas entre es ditos, fendo a funci\u00f3n d'alas, a cual cosa fa d'\u00e9ls es unicos mamiferos que pueden volar. En bi ha de mutas midas y formas, per un regular en as nuestras latituz son chicoz, insectivoros y nocturnos.\nEn l'Alto Arag\u00f3n son clamatos popularment afogacandils, apagacandils, ventaderas u moriciegos, morcielagos."}
{"id": "1195", "revid": "69718", "url": "https://an.wikipedia.org/wiki?curid=1195", "title": "Afganist\u00e1n", "text": "Afganist\u00e1n (oficialment Emirato Islamico d'Afganist\u00e1n, en dari \u0627\u0645\u0627\u0631\u062a \u0627\u0633\u0644\u0627\u0645\u06cc \u0627\u0641\u063a\u0627\u0646\u0633\u062a\u0627\u0646, en paxtu \u062f \u0627\u0641\u063a\u0627\u0646\u0633\u062a\u0627\u0646 \u0627\u0633\u0644\u0627\u0645\u064a \u0627\u0645\u0627\u0631\u062a ) ye un pa\u00eds y estato (organizato politicament como una republica islamica) d'Asia Central, situata en l'altipl\u00e1n iran\u00ed, en a zona de transici\u00f3n entre l'Himalaya y as rechions d'a mar Caspia. Muga a lo sud y a l'este con Pakist\u00e1n; a l'ueste con Ir\u00e1n; a lo norte con Turkmenist\u00e1n, Uzbekist\u00e1n y Tachiquist\u00e1n; y a lo nord-este con China, a travi\u00e9s d'o corredor de Wakhan. Ye asinas un pa\u00eds interior, que no poseye acceso a la mar.\nA suya capital ye Kabul. Tami\u00e9n son ciudaz importants (mas de 200.000 habitants): Kandahar, Mazar-e Sharif, Herat y Jalalabad. Afganist\u00e1n ye un d'os pa\u00edses mas pobres d'o mundo.\nTien una poblaci\u00f3n ye de 32.564.342 habitants (estimaci\u00f3n de 2015), en una superficie de 652.864 km\u00b2, con una densidat de poblaci\u00f3n de 43,5 hab/km\u00b2.\nDende meyatos d'os anyos 1970 o pa\u00eds se troba en un estato de guerra cuasi constant, en primeras con a invasi\u00f3n sovietica d'Afganist\u00e1n y dimpu\u00e9s con a intervenci\u00f3n d'os pa\u00edses occidentals contra la guerrilla d'os talibans que heba redotato a la Uni\u00f3n Sovietica y heba imposato un rechimen politico islamico basato en a \"sharia\".\nHistoria.\nAntig\u00fcidat.\nEn l'antig\u00fcidat, o territorio de l'actual Afganist\u00e1n feba parti de l'Imperio Persa aquemenida (500-330 aC), que se dividiba en diversas satrap\u00edas (Bactria, Drangiana, Aracosia y Aria). Entre o 330 aC y o 327 aC Aleixandre lo Gran establi\u00f3, por conquiesta, a parti oriental d'o suyo imperio en ista rechi\u00f3n. Istos territorios perteneixioron dimpu\u00e9s a lo reino seleucida, a lo reino griego de Bactria, y en parti, a l'imperio indio d'Asoka, a los escitas o saka, a lo reino Kus\u00e1n, a los persas sasanidas, a los hunnos kidaritas y heftalitas, y torn\u00f3 a estar baixo lo dominio sasanida dica la conquiesta arabe (Herat fue conquiesta por os arabes en l'anyo 651).\nL'Islam.\nA incorporaci\u00f3n d'Afganist\u00e1n a l'islam, esti\u00f3 lenta y tardana. Se produci\u00f3 dende Sist\u00e1n enta Ghazni y Kabul. Afganist\u00e1n, chunto a Punchab, constituy\u00f3 lo centro d'o Estato irano-islamico entre 997-1187. Se construyoron importants mezquitas y palacios fortificatos baixo a dinast\u00eda gaznev\u00ed, os guridas (arredol de 1200), a dinast\u00eda d'os Kart (epoca mongola, sieglos XIII y XIV) y a cort de Husayn Bayqara (1469-1506).\nA formaci\u00f3n d'Afganist\u00e1n.\nBaixo los sefevidas, a partir de 1502, o pa\u00eds preni\u00f3 lo chiismo, mientres una gran mayor\u00eda d'a poblaci\u00f3n se manteneba sunnita. A ruptura con Persia se feba evident. En os sieglos XVI y XVII, Afganist\u00e1n se dividi\u00f3 entre l'imperio mogol y Persia. L'afgan\u00e9s Nadir (1736-1747), dimpu\u00e9s d'a redota d'os sefevidas, s'incorpor\u00f3 Persia, uni\u00f3n que dur\u00f3 dica o suyo asasinato. En 1747 Ahmad Shah Durrani fue esleito emir, y dica l'inte d'a suya muerte en l'anyo 1773 domin\u00f3 lo Panchab y Delhi, en a India, territorios que os suyos succesors no podioron mantener. Manimenos Afganist\u00e1n se manteni\u00f3 como Estato y, de feito, o suyo nombre proviene d'ista epoca.\nO sieglo XIX.\nAs tensions entre l'Imperio Ruso y l'Imperio Britanico amanixioron en a redolada en o sieglo XIX, y a partir de 1837 principi\u00f3 a influencia britanica sobre o pa\u00eds. A la fin, Rusia y Anglaterra guarancioron a independencia d'Afganist\u00e1n en l'anyo 1907, feito que no se consolid\u00f3 dica o 19 d'agosto de 1919, una vegata que heba rematato la Tercera Guerra Anglo-afganesa.\nO sieglo XX.\nO pa\u00eds esti\u00f3 neutral mientres a Segunda guerra mundial, y en l'anyo 1946 s'establi\u00f3, en o r\u00edo Amu Daria, a muga con a Uni\u00f3n Sovietica. O intento de creyar un \"Pakhtunistan\" (uni\u00f3n d'as poblacions de luenga paxtu de l'este d'Afganist\u00e1n y as de l'ueste de Pakist\u00e1n) faci\u00f3 que se crebasen as relacions diplomaticas entre os dos pa\u00edses (1961-1963).\nA intervenci\u00f3n sovietica.\nEn l'anyo 1973, un golpe d'Estato remat\u00f3 con a monarqu\u00eda: Sardar Muhammad Daud Khan proclam\u00f3 a Republica y asumi\u00f3 lo gubierno. En 1978, unatro golpe d'Estato leb\u00f3 a lo poder a Abdbul Qadir. O mesmo anyo, Nur Muhammad Taraki, d'ideoloch\u00eda comunista, fue nombrato chefe d'Estato por parti d'o consello revolucionario d'as fuerzas armatas y augment\u00f3 a dependencia d'o pa\u00eds respective d'a Uni\u00f3n Sovietica. Iste feito li supos\u00f3 una confrontaci\u00f3n ubierta con as \"guerrillas\" nacionalistas tradicionals (y tami\u00e9n islamicas), os muchahid\u00edn. En 1979, Hafizulla Amin (d'a facci\u00f3n \"Khalq\" y primer ministro) derroc\u00f3 a Taraki. A Uni\u00f3n Sovietica decidi\u00f3 d'intervenir ta refirmar o gubierno, elimin\u00f3 Amin y se meti\u00f3 a favor de Babrak Karmal, d'a facci\u00f3n \"Parcham\". A presencia sovietica faci\u00f3 que s'intensificase a luita entre o gubierno y a \"guerrilla\" musulmana, y faci\u00f3 exellar a muita poblaci\u00f3n enta Pakist\u00e1n. En 1986 Karmal fue substituyiu por Muhammad Najibullah. En l'anyo 1988, o desgaste d'os sovieticos faci\u00f3 que se sinyasen os alcuerdos de Chinevra entre Afganist\u00e1n, Pakist\u00e1n y a URSS, en os que se determin\u00f3 que as tropas sovieticas se retirasen d'o pa\u00eds.\nA guerra civil.\nDimpu\u00e9s que os afganos forachitasen a las tropas sovieticas, a guerra civil contin\u00f3 entre os partidarios de Burhanuddin Rabbani (o president) y Ahmad Shah Massud (ministro d'Esfensa), y as faccions fiels a Gulbuddin Hekmatiar (ocasionalment refirmato por as \"guerrillas\" d'o comandant Dostam). Os intentos de paz negociata por parti d'as Nacions Unidas fracasoron. A la fin, un tercer grupo formato por islamistas radicals sunnitas, os talibans, dominoron dos partis d'o pa\u00eds y en l'anyo 1996 conquerioron a capital. Afganist\u00e1n fue chusmeso a partir d'allora a una interpretaci\u00f3n extrema d'a xara, que deixaba a las mullers en un estatus muit inferior y castigaba tota disidencia con practicas brutals.\nO sieglo XXI.\nDimpu\u00e9s d'os atentatos de l'11 de setiembre de 2001, Afganist\u00e1n fue acusato de dar refuchio a Osama bin Laden, cabo d'o rete terrorista fundamentalista islamico al-Qaida, y suposato autor d'os atentatos. En aviento de 2001, as Nacions Unidas autorizoron a creyaci\u00f3n d'una coalici\u00f3n internacional, liderata por os nordamericans, que quit\u00f3 o rechimen talib\u00e1n y mir\u00f3 d'instaurar un gubierno democratico. Principioron asinas a charrar, baixo a gollata d'a ONU, con liders de diferents etnias ta confegurar o futuro politico d'o pa\u00eds. S'esley\u00f3 a lo paxtu Hamed Karzai como chefe d'o Gubierno provisional y se determinoron eleccions ta l'anyo 2004. Os talibans esdevienioron una \"guerrilla\" antigubernamental dirichita por o mul\u00e1 Omar.\nEn chinero de 2004 s'apreb\u00f3 una Constituci\u00f3n que define a lo pa\u00eds como una republica islamica que torna la igualdat de dreitos a las mullers y esfensa o respeto a las minor\u00edas relichiosas. O resultato d'as eleccions di\u00f3 la victoria a Karzai, con un 55,4% d'os votos. O retorno d'os refuchiatos d'o rechimen talib\u00e1n, mas que mas de Pakistan, y a desastrosa situaci\u00f3n economica d'o pa\u00eds favoreixioron o cautivo de l'opio y o narcotrafico, que mientres o periodo d'os talibans heba estato prohibito.\nA suya situaci\u00f3n estratechica se vi\u00f3 reforzata por a sinyatura d'un alcuerdo entre Pakist\u00e1n, Afganist\u00e1n y Turkmenist\u00e1n en l'anyo 2002 ta la construcci\u00f3n d'un olioduto que trescruzarba istos tres pa\u00edses. En 2008, ni os esfuerzos d'a fuerza multinacional ni as accions d'o gubierno de Karzai podioron estabilizar o pa\u00eds, chusmeso dende o mesmo inte d'a conquiesta a una situaci\u00f3n de guerra constant.\nA guerra d'Estaus Unius en Afganist\u00e1n que principi\u00f3 en 2001 remat\u00f3 oficialment lo 28 d'aviento de 2014, estando a guerra mas larga sostenida per os EUA dica l'actualidat. Manimenos, milars de tropas d'a OTAN lideradas per Estaus Unius han remaniu en o pa\u00eds pa entrenar y asesorar a las fuerzas d'o gubierno afgano. O resultau en baixas d'a guerra de 2001 y a posterior ocupaci\u00f3n s'ha traduciu en mas de 90.000 baixas civils relacionadas dreitament con a guerra, an s'incluyen los sublevaus, civils afgans y fuerzas gubernamentals, a mas de 100.000 ferius.\nMientres o 2021 Estaus Unius albandona o pa\u00eds quitando toz os militars que encara yeran en o pa\u00eds, en agosto a ofensiva talib\u00e1n y a ocupaci\u00f3n de Kabul por os talibans fan que comience una salida cuasi atropellada d'o pa\u00eds de militars, civils, diplomaticos, y periodistas de toz os pa\u00edses que encaran yeran all\u00ed a mas d'os colaboradors afgans. O president Ashraf Ghani y o vicepresidente Amrullah Saleh salen d'o pa\u00eds, y queda controlau per os talibans.\nCheograf\u00eda.\nAfganist\u00e1n ye un pa\u00eds con una superficie de 647.500 km\u00b2, que se troba situato en l'altipl\u00e1n iran\u00ed, en a zona de transici\u00f3n entre l'Himalaya y as rechions d'a mar Caspia. Muga a lo sud y a l'este con Pakist\u00e1n; a l'ueste con Ir\u00e1n; a lo norte con Turkmenist\u00e1n, Uzbekist\u00e1n y Tachiquist\u00e1n; y a lo nord-este con China, a travi\u00e9s d'o corredor de Wakhan. Ye asinas un pa\u00eds interior, que no poseye acceso a la mar.\nA suya orograf\u00eda ye prou montanyosa (alto u baixo o 75% d'a suya superficie son territorios de montanya), destacando-ne en estar a o canto d'o Himalaya, encara que os suyos r\u00edos no son tot o cabalosos que cabr\u00eda asperar, en estar una redolada de climatoloch\u00eda predominantment seca, a on predomina o clima desertico u o clima semi-desertico. Sindembargo, bi ha vals prou f\u00e9rtils, como a val d'Herat, a o norueste d'o pa\u00eds, con una important densidat de poblaci\u00f3n que contrasta con a resta d'o pa\u00eds.\nCal destacar l'actividat sismica d'o pa\u00eds, en forma de tierratremos que gosan provocar victimas.\nOrograf\u00eda.\nA lo norte, en a depresi\u00f3n esteparia de Turquest\u00e9n se troba o r\u00edo Amu Daria (500\u00a0km), que ye a muga con Turkmenist\u00e1n, Uzbekist\u00e1n y o Tachiquist\u00e1n. A l'este d'o Firuz Kuh, en a muga con Pakist\u00e1n, as montanyas Sulaiman Ke Pahad que van de norte a sud forman una barrera natural que proteche o pa\u00eds d'as influencias monzonicas. A lo nord-este, a gran cordelera de l'Hindu Kush (a segunda cordelera mas alta d'o mundo, a on se troba o mont Noshaq, con os suyos 7.492 metros d'altaria) s'une a l'altipl\u00e1n d'o Pamir por a rechi\u00f3n de Badakhx\u00e1n. A l'ueste d'a cuenca d'o r\u00edo Kabul, a cordelera pierde altaria y se divide en diversas sierras que plegan dica Ir\u00e1n. A lo sud y a l'ueste d'a val d'o Helmand, bi ha o Dast-e Margo, o Sist\u00e1n y, a l'este, disiertos.\nA mayor\u00eda d'os r\u00edos (Amu Daria, Morgab, Harirud, Helmand, Arghandab) tienen mayencos fuertes mientres que pueder permaneixer sin cabal en a estaci\u00f3n seca. Son poco fundos y no son navegables pero s'aprofitan ta la producci\u00f3n d'enerch\u00eda electrica (centrals hidroelectricas de Pol-e Homri, Sarobi, Naghloo y Mahipar).\nO clima.\nPor un regular Afganist\u00e1n presenta un clima continental acentugato, con hibiernos fredos y veranos calidos, si bien as temperaturas varian prou seguntes l'altaria. As precipitacions son pocas y cayen entre octubre y abril. O verano ye seco. En o sud y l'este pueden recibir en l'agosto bel repui d'influencia monzonica provinients d'a India. Por dencima d'os 3.700 m d'altria, mandan as nieus perpetuas.\nDivisions administrativas.\nAfganist\u00e1n se divide en 34 provincias: Badakhxan (1), Badgis (2), Baghlan (3), Balkh (4), Bamian (5), Daikondi (6), Farah (7), Faryab (8), Ghazni (9), Ghowr (10), Helmand (11), Herat (12), Jowzjan (13), Kabul (14), Kandahar (15), K\u0101p\u012bs\u0101 (16), Hawst (17), Kunar (18), Qonduz (19), Laghman (20), Lawgar (21), Nangarhar (22), Nimruz (23), Nurist\u00e1n (24), Oruzgan (25), Paktia (26), Paktika (27), Panjshir (28), Parvan (29), Samangan (30), Sar-e Pul (31), Takhar (32), Vardak (33) y Zabol (34).\nA capital d'o estato ye Kabul, con una poblaci\u00f3n de 3.120.963 d'habitants en l'anyo 2006. Atras ciudaz importants son Kandahar (401.395 habitants), Mazar-e Sharif (314.915), Herat (278.209), Jalalabad (208.960), Kunduz (166.824), Gazni (149.998), Bamian (131.233), Balh (126.553) y Baglan (111.902), totas ellas famosas por as suyas numerosas mezquitas, antigos palacios y atras restas arquitectonicas. Manimenos, istas ciudaz, igual que atros muitos puestos d'o pa\u00eds, han estato prou danyatas en os diferents conflictos belicos escaicitos.\nPoblaci\u00f3n.\nAfganist\u00e1n ye un pa\u00eds poco poblato y basicament rural (78,1% d'a poblaci\u00f3n). Cuasi un 20% d'os habitants son ciudatz. Nom\u00e1s Kabul supera o mill\u00f3n d'habitants. L'alta tasa de natalidat compensa la fuerte tasa de mortalidat producida principalment por os efectos d'a guerra.\nEtnias y idiomas.\nAfganist\u00e1n presenta una gran diversidat etnica d'influencia iranica y turquica, resultant d'a suya situaci\u00f3n como cruce d'as migracions entre Orient y Occident. A orograf\u00eda aduya a mantener a heterocheneidat etnica y cultural. A etnia demograficament mas important, que ye tami\u00e9n a que domina politicament, ye a d'os paixtuns (cuasi un 50% d'a poblaci\u00f3n). Presentan una organizaci\u00f3n de tipo clanico y con fuerte presencia d'o nomadismo. Os tachicos (22%), son agricultors sedentarios y comerciants en as ciudaz; parlan dialectos persas. A poblaci\u00f3n d'orichen mongol (un 12%) parla persa arcaico y habita prencipalment en l'Hindu Kush occidental; un 10% d'a poblaci\u00f3n ye d'orichen turco (turcomans, uzbekos y, en o corredor de Vakhan, kirguizes). A resta son minor\u00edas etnicas d'orichen diversos. As luengas oficials son o paixt\u00fan y o persa.\nMedio ambient.\nFlora.\nAs plantas que se troban en Afganist\u00e1n son pareixitas a las que se puet trobar en o T\u00edbet y en l'Himalaya, estando tami\u00e9n pareixitas a las que se pueden trobar en Orient Meyo. Os pinars, as selvas de cedros, y d'atras coniferas se pueden trobar en altarias entre 1.800 y 3.000 metros, pero como consecuencia d'a tala abusiva, en l'anyo 2005 nom\u00e1s ocupaban que un 1,3% d'a superficie d'o pa\u00eds. En altarias inferiors se troban \u00e1rbols y arbustos como \"Corylus avellana\" (l'avellanera), \"Pistacia vera\" (a pistachera), fraixins u chinibro (\"Juniperus communis\"). Per baixo d'os 900 metros d'altaria, nom\u00e1s bi ha que una vechetaci\u00f3n esteparia a on i predominan as hierbas y os matullos.\nFauna.\nRespective d'os animals que i viven, no son guaire diferents d'os que se pueden trobar en Orient Meyo y a India. Se i puet trobar \"Ovis orientalis orientalis\", onsos, \"Capra sibirica\", \"Gazella subgutturosa\", lobos, \"Canis aureus\" (chacals), \"Felis silvestris\" , erizos, dromerarios y o camello de Bactracia entre d'atras especies.\nProblematica medio-ambiental.\nA pobreza d'o pa\u00eds y o estato contino de guerra en que se i vive han tenito fundas repercusions en o medio ambient d'Afganist\u00e1n.\nAsinas, as tierras de pastura se troban en situaci\u00f3n de frachilidat por a presi\u00f3n excesiva que i fa la ganader\u00eda, que provoca a la vegata problemas con a erosi\u00f3n y que fa que a superficie cultivable mingue u tienga perdugas de calidat. Se suposa que alto u baixo a tercera part d'a superficie que d'antis mas s'adedicaba a l'agricultura ye hue albandonata. A desertificaci\u00f3n d'o pa\u00eds avanza, parando cuenta am\u00e1s que as selvas veyen tami\u00e9n reducitas as suyas superficies (en iste caso mas que mas por a presi\u00f3n d'o consumo de fusta ta lenya). A necesidat d'alimentos tami\u00e9n ha feito que siga mayor a presi\u00f3n sobre a fauna salvache, fuent de recursos alimenticios.\nAsinas, se considera que alto u baixo 100 especies de mamiferos se troban en periglo d'extinci\u00f3n en o pa\u00eds, como \"Uncia uncia\" (a pantera d'as nieus), mesmo que alto u baixo 380 especies d'aus.\nEn Afganist\u00e1n no bi ha garra preocupaci\u00f3n por os problemas medi-ambientals. As autoridats nacionals y internacionals han signado bels acuerdos sobre as especies en periglo d'extinci\u00f3n, milloras medi-ambientals, y a prohibici\u00f3n d'a realizaci\u00f3n de prebas nucleyars sin de resultatos favorables ta o medio ambient.\nRelichi\u00f3n.\nO islam en ye a relichi\u00f3n oficial y mayoritaria, con un 75% de sunnitas y un 24% de chiitas, y tien Mazar-e Sharif como lo principal centro de pelegrinache d'o pa\u00eds. Bi ha minor\u00edas hind\u00fas, sikhs, parsis y chodigas en as diferents ciudaz.\nEconom\u00eda.\nA econom\u00eda d'Afganist\u00e1n ti\u00e9n un baixo desembolique debito a la suya situaci\u00f3n de guerra permanent dende zaguer\u00edas d'os anyos 1970, a la manca d'un gubierno estable y permanent y a suya distribuci\u00f3n d'a sociedat en grupos tribals. A suya econom\u00eda s'alaceta mas que mas en l'agricultura, que ye o sector a on i treballa a mayor parte d'a poblaci\u00f3n d'o pa\u00eds (arredol d'o 90%). A producci\u00f3n agricola, que se concentra prencipalment en as tierras mas planas d'o norte d'o pa\u00eds, se basa en o cautivo de cerials (trigo, panizo, roz, ordio), fuitos secos, fruitas, tabaco y cot\u00f3n. Afganist\u00e1n ye un pa\u00eds muit pobre y ti\u00e9n muita dependencia de l'agricultura y d'a ganader\u00eda. Ye un d'os paises con mes producci\u00f3n d'opio (se i concentra o 95% d'a producci\u00f3n mundial) y haix\u00eds d'o mundo, producci\u00f3n favoreixita en primeras por a situaci\u00f3n politica d'o pa\u00eds y las constants guerras que feban que os contendients amenistasen recursos economicos f\u00e1cils; antiparte, mientres o gubierno d'os talibans, que creboron cualsiquier vinclo u contacto con l'exterior, desapareixioron as pocas infraestructuras de comunicacions y productivas que bi heba en o pa\u00eds. Encara que os Gubiernos y a comunidat internacional luitan contra o suyo cautivo, a dependencia d'os agricultors afganos respective de l'opio ye en contino creiximiento.\nTami\u00e9n cal destacar, en a suya ganader\u00eda, a cr\u00eda de uellas (especialment d'a \"uella karakul\") que con a suya lana han permitito historicament o desembolique d'una important producci\u00f3n d'artesan\u00eda d'alfombras.\nTi\u00e9n grans reservas de recursos naturals como hidrocarburos, carb\u00f3n, gas natural, y atros recursos naturals procedents d'a meneria como fierro, oro, esmeraldas, cromo, zinc, uranio, y litio anque a suya explotaci\u00f3n ye baixa. Os primers en prebar d'explotar os suyos recursos naturals estioron os sovieticos mientres os anyos 1980 pero a situaci\u00f3n de guerra faci\u00f3 que s'albandonasen os treballos de prospecci\u00f3n y d'explotaci\u00f3n. Ye un pa\u00eds con un amplo potencial en enerch\u00eda hidroelectrica (a primera central hidroelectrica se i debant\u00f3 ya en 1932), pero a mayor parte de l'actual producci\u00f3n d'enerch\u00eda electrica d'o pa\u00eds se fa a travi\u00e9s d'o consumo de petrolio u gas natural importatos dende Ir\u00e1n.\nSe gosa dividir Afganist\u00e1n, dende o punto d'anvista economico, en cuatre rechions diferents:\nRespective d'as comunicacions, o ferrocarril ye cuasi inexistent, y as comunicacions se basan en un rete de carreteras d'arredol de 20.000 km, pero que gosan estar muitas vegatas sin asfaltar y que, por ixo, no se pueden fer servir mientres l'hibierno. Nom\u00e1s bi ha dos aeropuertos en o pa\u00eds, en Kabul (a capital) y en Kandahar.\nEsporte.\nDende a ofensiva talib\u00e1n pa controlar o pa\u00eds a practica esportiva ye practicamente paralizada a l'aspera de como s'organiza o pa\u00eds esportivament y que esportes no son consideraus contrarios a la historia y as leis islamicas, lo que pareixe muito claro ye la desaparici\u00f3n d'as mullers d'a practica esportiva.\nL'esporte nacional ye o buzkashi, que ye un esporte d'equitaci\u00f3n per equipes en un campo de dos kilometros de largaria aproximadament y que ti\u00e9n como obchetivo de portar o \"boz\" (una craba sin de cabeza) ta l'extremo d'o campo contrario. Tami\u00e9n son populars o tent-pegging, o kite fighting y o topay-danda.\nAtros esportes populars practicatos son o cricket, a luita, o boxeyo, as artes marcials, o baloncesto, o f\u00fatbol, o ciclismo, o tiro con arco, o tiro olimpico y l'atletismo.\nAfganist\u00e1n ha partecipato en os Chuegos Olimpicos de verano en as edicions de 1936, 1992, 1996, 2004 y 2008, 2012 2016 2020 aconsiguindo a suya primera medalla en ista zaguera edici\u00f3n cuan Rohullah Nikpai gan\u00f3 a medalla de bronze en taekwondo en a categor\u00eda de 58\u00a0kg cuan gan\u00f3 o suyo combate contra l'espanyol Juan Antonio Ramos, Nikpai aconsigui\u00f3 atra medalla de bronze tami\u00e9n en taekwondo pero ista vez en a categor\u00eda de 68Kg en os Chuegos de 2012.\nNo ha partecipato garra vegata en os Chuegos Olimpicos d'hibierno.\nF\u00fatbol.\nO f\u00fatbol en Afganist\u00e1n ye prou popular, ye regulato por Federaci\u00f3n de F\u00fatbol de Afganist\u00e1n creyata en l'anyo 1922, afiliata a la FIFA en 1948 y a l'Asian Football Confederation (AFC) en 1954 estando miembro fundador. A suya selecci\u00f3n nacional no partecip\u00f3 en garra competici\u00f3n internacional dende l'anyo 1984 dica o 2003 por conflictos armatos internos. En l'anyo 2007 chuga por primera vegata a selecci\u00f3n femenina, y en l'anyo 2013 a selecci\u00f3n masculina aconsigui\u00f3 ganar o suyo primer trofeo internacional o Campionato de F\u00fatbol de Surasia (\"SAFF Championship\") a mas a mas a Federaci\u00f3n esti\u00f3 galardonata con o Premio Chuego Limpio d'a FIFA (\"FIFA Fair Play Award\") por a suya dedicaci\u00f3n y a luita ta o desembolique d'o futbol formativo y una liga nacional mientres a situaci\u00f3n de guerra d'o pa\u00eds."}
{"id": "1196", "revid": "69718", "url": "https://an.wikipedia.org/wiki?curid=1196", "title": "Pongo", "text": "Pongo y comunment arangutans ye un chenero de mamiferos aintro d'a orden \"primates\". Se troba clasificato en a familia d'os hominidos, en una sobfamilia propia dita Ponginae. Son grans simios lures masclos plegan a fer 2 metros d'altaria alto u baixo cuan s'alzan en piet, y una amplaria de brazos d'enta 3 m. Actualment comprende tres especies, o \"Pongo pygmaeus\" u Arangut\u00e1n de Borneo, o \"Pongo abelii\" u Arangut\u00e1n de Sumatra y o \"Pongo tapanuliensis\" u Arangut\u00e1n de Tapanuli.\nA palabra arangut\u00e1n vien d'o malayo \"Orang Hutan\", que significa \"l'hombre d'a selva\" y ha puesto estar transmesa por o portugu\u00e9s, pos no presenta \"h-\" y presenta un grupo consonantico -ng- derivau d'una -n- intervocalica.\nSe considera que ye o chenero de primates con una intelichencia mes gran, fendo servir bel intrumento, y contruyindo cada nueit un cado ta dormir, feito d'elementos vechetals."}
{"id": "1202", "revid": "610", "url": "https://an.wikipedia.org/wiki?curid=1202", "title": "Ditrysia", "text": "Superfamilia Hesperioidea:\n\u00a0\u00a0Hesperiidae\nSuperfamilia Papilionoidea:\n\u00a0\u00a0Papilionidae\n\u00a0\u00a0Pieridae\n\u00a0\u00a0Nymphalidae\n\u00a0\u00a0Lycaenidae\n\u00a0\u00a0Riodinidae\n\u00a0\u00a0Libytheidae\n\u00a0\u00a0Lyceanidae \nAs paixarelas (tami\u00e9n \"paixarellas\") u birabolas (en singular, tami\u00e9n \"birabolas\"), (cientificament Ditrysia) son un grupo natural d'insectos adintro d'es lepidopteros. Representan un clado a lo que no han dato categor\u00eda taxonomica, pero que incluye arredol d'o 98% d'as especies descritas de Lepidopters.\nTienen l'aparello vocal modificato que s'ha transformato enta una trompa, y as alas cobiertas d'escametas. En bi ha que son nocturnas y tami\u00e9n diurnas.\nZoonimia.\nEn aragon\u00e9s bi ha diferents zoonimos pa os integrants d'este clado, pero basicament son variants de \"bola\"/\"boleta\" y de \"paixarela\" pa as familias diurnas y \"palometa\" pa as familias nocturnas.\nO conchunto de variants \"bola\", \"boleta\", \"birabolas\" podr\u00edan estar muito antigas y tener conexi\u00f3n con o gallego \"bolboreta\" y con o portugu\u00e9s \"borboleta\", que han quiesto relacionar con un hipotetico *\"BELBELLITA\", formato a partir de \"BELLUS\". \"bolondrina\" y \"bolandrina\" son propias de l'benasqu\u00e9s y compartitas con o catal\u00e1n ribagorzano d'a redolata de Las Pa\u00fals.\nO conchunto de variants arredol de \"paixarela\" presentan una distribuci\u00f3n principalment centro-oriental y son: \"paharel\", \"paharela\", \"paharella\", \"pasarella\", \"pacharella\", \"pahareta\", \"paxarela\", \"paxarelas\", \"paxarella\", \"paxareta\" y \"pasabela\". Son claras derivacions d'o lat\u00edn \"PASSER\" como a parola \"paixaro\", y de feito beluna d'estas variats coincide con ciertas denominacions d'aus chicotas y con as laminer\u00edas que resultan d'escalfar cierta variedat de panizo.\nEn bella variant d'aragon\u00e9s se solapan os dos tipos de denominaci\u00f3n d'as formas diurnas, por eixemplo en chistab\u00edn tenemos \"pasabela\" y \"bola\"."}
{"id": "1205", "revid": "401", "url": "https://an.wikipedia.org/wiki?curid=1205", "title": "Tachiquist\u00e1n", "text": "Tachiquist\u00e1n ye un pa\u00eds d'Asia Central, que proclam\u00f3 a suya independencia en 1991 d'a Uni\u00f3n Sovietica. Actualment fa parti d'a Comunidat d'Estatos Independients.\nA suya poblaci\u00f3n ye de 6.863.752 habitants en una superficie de 143.100 km\u00b2, con una densidat de poblaci\u00f3n de 48 hab/km\u00b2.\nA suya capital y a prencipal ciudat d'o pa\u00eds ye Duxanbe.\nA tuca con mas altaria d'o pa\u00eds ye a Tuca Ismail Samani con 7.495 metros d'altaria sobre o livel d'a mar."}
{"id": "1206", "revid": "610", "url": "https://an.wikipedia.org/wiki?curid=1206", "title": "Tayikist\u00e1n", "text": ""}
{"id": "1207", "revid": "401", "url": "https://an.wikipedia.org/wiki?curid=1207", "title": "Hait\u00ed", "text": "Hait\u00ed ye un pa\u00eds d'America, situato en a isla d'a Hispaniola, en a mar Caribe.\nA suya poblaci\u00f3n ye de 9.801.664 habitants (2012) en una superficie de 27.750 km\u00b2, con una densidat de poblaci\u00f3n de 353 hab./km\u00b2.\nA capital d'Hait\u00ed ye a ciudat de Port-au-Prince.\nPoliticament, Hait\u00ed ye una republica, y o suyo actual president ye Michel Martelly."}
{"id": "1208", "revid": "69718", "url": "https://an.wikipedia.org/wiki?curid=1208", "title": "Albania", "text": "Albania (\"Shqip\u00ebria\" en alban\u00e9s) ye un pa\u00eds mediterranio d'o sudeste d'Europa. Muga con Montenegro a lo norte, Serbia (Kosovo) a lo nord-este, Macedonya d'o Norte a l'este y Grecia a lo sud, tien una costa en a mar Adriana a l'ueste frente a Italia y atra en a mar Chonica a lo sudueste.\nPoblaci\u00f3n.\nA suya poblaci\u00f3n ye de 3.582.205 habitants (2003) en una superficie de 28.748 km\u00b2, con una densidat de poblaci\u00f3n de 125 hab./km\u00b2. A capital d'o pa\u00eds ye a ciudat de Tirana, y as ciudaz principals son Durrazo, Elbasan, Vlor\u00eb y Shkod\u00ebr, con una poblaci\u00f3n d'arredol de 100.000 habitants.\nA nacionalidat etnica mayoritaria ye l'albanesa. Bi ha minor\u00edas arrumanas, macedonyas (en l'este), y griegas (en l'Epiro).\nEtimoloch\u00eda.\nO nombre d'o pa\u00eds en alban\u00e9s (\"Shqip\u00ebria\") significa \"tierra d'as aligas\", y fue adoptato por os albaneses en 1433 con a rebeli\u00f3n contra l'Imperio Otom\u00e1n dirichita por Gjergj Kastriot (mas conoixito como \"Skanderbeg\") porque a bandera de Skanderbeg yera un aliga bicefala, herencio de l'Imperio Bizant\u00edn.\nO nombre en lat\u00edn d'o pa\u00eds, \"Albania\", por a suya parte, fa referencia a \"Albus\", por os altos monts de color blanco por a nieu, ye un nombre transferito dende o lugar a on orichinalment yera aplicato, os montes d'o Caucas.\nHistoria.\nSieglo XX.\nA independencia \"de facto\" d'o pa\u00eds pleg\u00f3 en 1912, con a redota d'as tropas de l'Exercito turco en a Primera Guerra Balcanica y a reculada d'o territorio turco dica as puertas d'Istambul. Sindembargo, a suya independencia yera menazata por as potencias d'arredol (L'Imperio Austrohongaro y Italia) y por os atros pa\u00edses mugants: Serbia, Montenegro y Grecia, interesatos en a suya posici\u00f3n estratechica entre a mar Hadriana y a mar Chonica.\nA historia moderna d'Albania encomienza cuan ista emerche extrematament subdesembolicata dimpu\u00e9s d'a Primera Guerra Mundial. Ta par d'alavez Albania yera o fogar d'una mica menos d'un mill\u00f3n de personas dividitas en tres grupos relichiosos y dos grupos socials: aquels que yeran sinyors d'a tierra y esfendeban os suyos dreitos semifeudals, y aquels que no en yeran. Os primers siempre tenioron o control d'os puestos de poder en o centro y sud d'o pa\u00eds; por consiguient, esperaban de mantener os suyos privilechios malas que Albania fuese independient. A mayor\u00eda d'a poblaci\u00f3n heba encomenzato a cuestionar a situaci\u00f3n. Adem\u00e1s, cuasi tota l'aristocracia terratenient yera musulmana, asinas como a mayor\u00eda d'os oficials y funcionarios publicos entrenatos por l'administraci\u00f3n de l'Imperio Otom\u00e1n. En consecuencia, a mayor\u00eda d'os puestos administrativos de toz os nivels yeran controlatos por os albaneses musulmans.\nDe 1928 a 1943, Albania esti\u00f3 una monarqu\u00eda, con dos reis: Ahmed Zog\u00fa, autoproclamato rei como \"Zog I\" (1928-1939) y Vitor Manuel III, rei d'Italia, dimpu\u00e9s d'a invasi\u00f3n italiana en 1939, dica a redota d'a Italia Faixista en a Segunda Guerra Mundial.\nEn 1941 s'establi\u00f3 o Partiu Comunista d'Albania, que prencipi\u00f3 a suya luita contra os ocupants d'o pa\u00eds: o Tercer Reich alem\u00e1n y a Italia faixista de Mussolini. Con a retirada d'a \"Wehrmacht\" en 1944, o pa\u00eds qued\u00f3 en mans d'Enver Hoxha, que establi\u00f3 una dictadura comunista. O pa\u00eds dentr\u00f3 en 1955 en o Pacto de Varsovia.\nSindembargo, en 1956 o rechimen d'Hoxha, partidario d'o stalinismo, trenc\u00f3 as suyas relacions con a Uni\u00f3n Sovietica dimpu\u00e9s d'una fuerte critica d'Enver Hoxha ta Nikita Kruschov, y o pa\u00eds s'aproxim\u00f3 a o Gubierno mao\u00edsta de China.\nEn 1985 mori\u00f3 Hoxha, substituyiu por Ramiz Alia, cuan ya heba prencipiato a \"glasnost\" y a \"perestroika\" en a Uni\u00f3n Sovietica. Asinas, en 1992 bi habi\u00f3 en o pa\u00eds as primeras eleccions democraticas, que gan\u00f3 a oposici\u00f3n, encara que a situaci\u00f3n politica y economica d'o pa\u00eds no ye buena.\nO Gubierno alban\u00e9s ye partidario de que o pa\u00eds dentre en a OTAN, encara que ista organizaci\u00f3n internacional encara no ha admeso a o pa\u00eds.\nCheograf\u00eda.\nAlbania ye un pa\u00eds montanyoso (70% d'o territorio). O pico cimero, o \"mont Korab\", tien una altaria de 2.753 m por dencima d'o nivel d'a mar.\nA resta d'a superficie ye composata por vals y planas arguilatas, escasament aprofitables ta l'agricultura en alternar-sen as inundacions con as epocas de sequera.\nO r\u00edo mas important ye o Drini. Con una largaria de 282\u00a0km, ye un d'os pocos con un cabal estable tot l'anyo. Os atros r\u00edos, mesmo beluns como lo Semani o lo Vjosa de mas de 160 km, son cuasi xutos d'estiu.\nAlbania tien 450\u00a0km de costa entre a mar Chonica y a mar Hadriana.\nClima.\nLo clima d'o pa\u00eds ye extremadament variable y diverso a resultas d'as diferencias de latitut, longaria y altitut. Albania experimenta predominantment un clima mediterranio y continental, con cuatro estacions distintas.\nAs arias mas calidas d'o pa\u00eds s'ubican immediatament a lo largo d'as costas d'a mar Hadriana y Chonica. Per contra, as arias mas fredas s'ubican adintro d'as tierras altas d'o norte y este. A temperatura meya mensual oscila entre -1\u00a0\u00b0C d'hibierno y 21,8\u00a0\u00b0C de verano. A temperatura mas alta de 43,9\u00a0\u00b0C se rechistr\u00f3 en Ku\u00e7ov\u00eb lo 18 de chulio de 1973. A temperatura mas baixa de -29\u00a0\u00b0C se rechistr\u00f3 en o lugar de Shtyll\u00eb, Librazhd o 9 de chinero de 2017.\nAs precipitacions vareyan naturalment d'una estaci\u00f3n a unatra y d'un anyo a unatro. Lo pa\u00eds recibe a mayor parti d'as precipitacions en os meses d'hibierno y menos en os meses de verano. A precipitaci\u00f3n meya ye d'uns 1.485 milimetros. A precipitaci\u00f3n meya anyal oscila entre 600 milimetros y 3.000 milimetros seguntes a ubicaci\u00f3n cheografica. As tierras altas d'o nordueste y sudeste reciben a cantidat mas intensa de precipitaci\u00f3n, mientres que as tierras altas d'o nord-este y sudueste, asinas como as tierras baixas occidentals, reciben a cantidat mas abuegada.\nOs Alpes albaneses en l'extremo norte d'o pa\u00eds se consideran una d'as rechions mas humidas d'Europa y reciben a lo menos 3100\u00a0mm de plevida per anyo. Una expedici\u00f3n d'a Universidat de Colorado descubri\u00f3 cuatro cheleras adintro d'estas montanyas l'una altitut relativament baixa de 2000 metros, lo cual ye extremadament raro pa una latitut tan austral. Os nevazos ocurren con frecuencia d'hibierno en as tierras altas d'o pa\u00eds, particularment en as montanyas d'o norte y l'este, incluyius os Alpes albaneses y as montanyas Korab. A nieu tami\u00e9n caye en as arias costeras d'o sudueste cuasi toz os hibiernos, como en as montanyas Ceraunias, an puede remanir mesmo mas dill\u00e1 de marzo.\nOrganizaci\u00f3n territorial.\nAlbania apareixe dividita administrativament en 12 prefecturas (\"qark\", \"qarku\" en plural), cadaguna d'as cualas contiene cuantos districtos (\"rrethe\").\nPrefecturas.\nAs 12 prefecturas en que ye dividita Albania son:\nDistrictos.\nCada una d'as prefecturas d'Albania ye dividita a la suya vez en cuantos districtos u \"rrethe\", fendo-ne un total de 36 en tot o pa\u00eds. A capital, Tirana, tien un estatuto especial. Os districtos son:\nHistoria.\nDende a suya independencia en 1912, Albania ha sufierto diversas reformas en a suya organizaci\u00f3n territorial. O cambio mas significativo se realiz\u00f3 en 1991, cuan s'adibioron 10 nuevos distritos a os 26 existents dende l'anterior reforma de 1959. Dende alavez s'han realizato cambios menors dica plegar ta la organizaci\u00f3n territorial actual, de 36 distritos agrupatos en 12 prefecturas.\nRelichi\u00f3n.\nA Ilesia Ortodoxa Autocefala d'Albania ye una d'as ilesias autocefalas d'a comuni\u00f3n ortodoxa. En 1922, se escindi\u00f3 d'a Ilesia Ortodoxa de Constantinoble, anque a suya independencia no fue reconoixita dica 1937. Esti\u00f3 victima de duras persecucions mientres a epoca comunista, por l'ate\u00edsmo d'o rechimen y porque l'uso d'o griego en a liturchia yera veyito como una menaza t'a identidat \u00e9tnica d'o pa\u00eds por os nacionalismos albaneses.\nLuenga.\nL'idioma oficial d'o pa\u00eds ye l'alban\u00e9s, charrau per a gran mayor\u00eda d'a poblaci\u00f3n d'o pa\u00eds. A suya forma st\u00e1ndard charrada y escrita se revis\u00f3 y fusion\u00f3 a partir d'os dos dialectos prencipals, lo Guego y lo Tosko, encara que se basa notablement mas en o dialecto Tosko. Lo r\u00edo Shkumbin ye a linea divisoria aproximada entre os dos dialectos. Tami\u00e9n se charra un dialecto d'o griego que conserva caracteristicas agora perdidas en o griego moderno st\u00e1ndard en arias habitadas per a minor\u00eda griega. Atros idiomas charraus per minor\u00edas etnicas en Albania incluyen l'arrumano, o serbio, o macedonyo, o bosnio, o bulgaro, o gorani y o roman\u00ed.\nCultura.\nLiteratura.\nO documento mas antigo d'a literatura albanesa dica agora conoixito ye d'o 8 de noviembre de 1462. Ye una formula de baptismo creyata por o bispe de Durrazo, Pal Engj\u00eblli. Existe am\u00e1s un diccionario alem\u00e1n-alban\u00e9s que fue escrito por Arnold von Harf en 1497, y o libro impreso mas viello, o \"Meshari\", escrito en o anyo 1555 por o clerigo catolico Gjon Buzuku.\nBels escritors albaneses son:\nRenaiximiento nacional.\nO sieglo XIX, o sieglo d'os movimientos nacionals en os Balcans, se troboron os albaneses sin una tradici\u00f3n de unidat desembolicata lo largo d'o pa\u00eds. Teneban una luenga y una cultura com\u00fan pero bi heba una gran mentalidat rechionalista y individualista dominata por a supremac\u00eda d'os clans y sin un desarrollo d'una consciencia nacional y sin un esprito d'espontania rebeli\u00f3n.\nN'ista historica situaci\u00f3n cultural naixi\u00f3 a organizaci\u00f3n ideyolochica, militar y literaria clamata \"Rilindja Komb\u00ebtae\" (\"Renaiximiento Nacional\"). Esti\u00f3 inspirata por as ideyas d'o Romanticismo Nacional y alumbramiento, cualos estioron cultivatos entre os circlos intelectuals albaneses, a mayor\u00eda emigratos en bels asentamientos en Italia y os mas recients en Estambul, Bucarest, Sof\u00eda y O Caire.\nMusica.\nA musica siempre ha estato un meyo d'expresi\u00f3n nacional ta os albaneses. A musica folclorica esti\u00f3, en parti, aduyata por o gubierno socialista, que promoveba un festival musical cada cinco anyos en Gjirokast\u00ebr en o cualo os musicos debeban espresar o suyo refirme a os liders d'o partiu. Dimpu\u00e9s d'o socialismo, a Radiotelevisi\u00f3n albanesa crey\u00f3 en 1995 un festival en Berat que aduy\u00f3 a continar con as tradicions musicals.\nMitoloch\u00eda.\nOs mitos albaneses son dividitos en dos grupos: leyendas de metamorfosis y leyendas historicas: Belunas d'as mas conoixitas son:\nGastronom\u00eda.\nA cocina albanesa ye un eixemplo d'a dieta mediterrania basada en a importancia de l'aceite d'oliva, as fruitas, as verduras y lo pescau.\nA cocina albanesa se puede trestallar en tres cocinas rechionals prencipals. A cocina d'a rechi\u00f3n norte tien un orichen rural, costero y serrano. Carnes, peixes y verduras son centrals en a cocina d'a rechi\u00f3n norte. A chent all\u00ed fa servir muitos tipos d'ingredients, que per un regular creixen en a rechi\u00f3n, como trunfas, zafanorias, panizo, fresols, cols, pero tami\u00e9n ciresas, nueces y almendras. L'allo y lo bruno tami\u00e9n son components importants d'a cocina local y s'adhiben a cuasi toz os platos.\nA gastronom\u00eda d'a rechi\u00f3n central tien una triple vesant rural, serrana y costera. A rechi\u00f3n central ye la mas plana y rica en vechetaci\u00f3n y biodiversidat asinas como en especialidaz culinarias. Tien caracteristicas mediterranias per a suya proximidat a la mar, rica en peix. Os platos aqu\u00ed incluyen cuantas especialidaz de carne y postres de tot tipo.\nEn o sud, a cocina se compone de dos components: os productos rurals d'o campo, incluyius os lactios, os citricos y l'aceite d'oliva, y os productos d'a costa, ye decir, os mariscos. Ixas rechions son particularment propicias pa a cr\u00eda d'animals, ya que os tasquizals y os recursos alimenticios son abundants.\nAm\u00e1s de l'allo, se puede decir que as cebollas son l'ingredient mas emplegau en o pa\u00eds. Albania ocupa o cuatreno puesto en o mundo en termins de consumo de cebolla per capita."}
{"id": "1209", "revid": "287", "url": "https://an.wikipedia.org/wiki?curid=1209", "title": "Alcheria", "text": "Alcheria (en arabe y alfabeto arabe \u0627\u0644\u062c\u0632\u0627\u0626\u0631, \"al-Jaz\u00e0\u00efr\" , berber \u2d37\u2d63\u2d30\u2d62\u2d3b\u2d54) ye un pa\u00eds d'Africa, en o Maghreb, en o norte d'Africa. Muga a o norte con a mar Mediterrania; a l'este con Tunicia y Libia; a o sud con N\u00edcher y Mali; a o sudueste con Mauritania y o Sahara Occidental; y a l'ueste con Marruecos.\nA suya poblaci\u00f3n ye de 32.818.500 habitants (2002) en una superficie de 2.381.740 km\u00b2, con una densidat de poblaci\u00f3n de 13,3 hab/km\u00b2. Por a suya superficie ye o mas gran estato d'a mar Mediterrania, o segundo estato mas gran d'Africa y l'onceno de tot o mundo.\nA capital y ciudat mas poblata d'o pa\u00eds ye Alcher. Atras ciudaz importants son Or\u00e1n, Constantina y Annaba.\nPoliticament, dende a suya independencia en 1962 de Francia (dende 1830 esti\u00f3 una colonia d'ixe pa\u00eds) Alcheria ye una Republica democratica, estando o suyo actual President Abdelaziz Bouteflika. O pa\u00eds fa parte d'as Nacions Unidas, d'a Uni\u00f3n Africana, d'a OPEP, y d'a Liga d'Estatos Arabes. Ye un pa\u00eds que se define como de doble cultura y luengas, arabe y berber.\nL'actual Alcheria recibe l'herencio de cuantas civilizacions que se han succedito en o pa\u00eds, y que li han adhibito influencias d'Europa a travi\u00e9s d'a mar Mediterrania, d'Africa a travi\u00e9s d'o disierto d'o Sahara, y d'Orient Meyo. Asinas, esti\u00f3 un territorio que faci\u00f3 parte de l'Imperio Romano y que, dica o sieglo VIII, esti\u00f3 amplament cristianizato, fendo parte dimpu\u00e9s d'o Califato d'os Omeyas y de l'Imperio Otom\u00e1n (encara que mas que mas formalment), ta esdevenir en primer\u00edas d'o sieglo XIX una colonia de Francia dica recuperar a suya independencia a prencipios d'os anyos 1960.\nHistoria.\nL'actual Alcheria recibe l'herencio de cuantas civilizacions que se han succedito en o pa\u00eds, y que li han adhibito influencias d'Europa a travi\u00e9s d'a mar Mediterrania, d'Africa a travi\u00e9s d'o disierto d'o Sahara, y d'Orient Meyo.\nPrehistoria.\nA primer presencia conoixita de l' \"Homo habilis\" en Alcheria se troba en o chacimiento arqueolochico d'A\u00efn El Ahnech, d'o Paleolitico, que antiparte ye o chacimiento mas antigo d'Africa d'o Norte, con 1,5/1,8 millons d'anyadas d'antig\u00fcidat. O chacimiento de Tighennif, de 800.000-400.000 anyadas, con presencia d'elementos d'industria litica, conti\u00e9n tami\u00e9n repuis d'o \"Homo erectus\", os primers repuis humans constatatos.\nArredol de 20.000 aC, o disierto d'o Sahara yera un puesto humido, con plevias, y a on existiba una abundant fauna, estando o chacimiento de Bir el-Ater representant d'ixa epoca. Os suyos habitants practicaban a cazata, encara que o chacimiento plega dica a dita \"Revoluci\u00f3n neolitica\", cuan apareixi\u00f3 l'agricultura.\nCon a cultura capsiense, que dura dende a Revoluci\u00f3n neolitica dica 2.000 aC, se produci\u00f3 a primera domesticaci\u00f3n d'animals, mas que mas bovidos, capridos y ovidos. Tami\u00e9n se considera que son os primers habitants d'o pa\u00eds en dixar-nos muestras d'o suyo arte, y seguntes os ling\u00fcistas, o suyo luengache ye l'antecesor d'as luengas berbers. En 3000 aC prencipi\u00f3 a escape un proceso de desertizaci\u00f3n que crey\u00f3 l'actual disierto d'o Sahara, y tami\u00e9n pleg\u00f3 a Edat de Fierro (sin que a comarca hese conoixito a Edat de Bronze, como s'escayece en Africa).\nEdat Antiga.\nOs primers repuis arqueolochicos d'importancia en Alcheria corresponden a os pueblos berbers (numidas), como o mausoleu d'Imedghassen (\"Medracen\" en franc\u00e9s) y o mausoleu reyal de Mauritania; son os repuis arquitectonicos mas destacatos, encara que bi'n ha d'atros. Se conoix a existencia en l'actual Alcheria de reinos numidas, con dirichents como Massinissa, estando important a suya Caballer\u00eda. Istos reinos fuoron aliatos u enemigos indistintament en primeras de Cartago, y dende a expansi\u00f3n d'a Republica de Roma por a mar Mediterrania tami\u00e9n s'alioron con os romanos, combatindo-ie chuntos mientres a Segunda Guerra Punica, encara que istas buenas relacions rematoron con a conquiesta por Roma d'o territorio numida, mientres o sieglo II aC y o sieglo I aC. O proceso remat\u00f3 con a redota en a batalla de Thapsus (46 aC) de Chuba I, que s'heba aliato con Gneu Pompeyo Magno en a suya guerra civil con Chulio C\u00e9sar. Encara que se manteneba a ficci\u00f3n d'un reino independient, Numidia no yera en realidat mas que un estato satelite de l'Imperio Romano, dica que en 40 dC Caligula faci\u00f3 asasinar a Ptolomeu de Mauritania, o zaguer rei numida, y crey\u00f3 a provincia romana de Mauritania Cesariense.\nMientres o sieglo I prencipi\u00f3 un intenso proceso de romanizaci\u00f3n, incluyindo-ie a fundaci\u00f3n de nuevas ciudaz (u a re-fundaci\u00f3n d'antigas ciudaz numidas) y o desembolique de l'agricultura ta suministrar alimentos a Roma, a capital imperial. Os territorios de l'interior continoron estando semi-independients, encara que vinclatos a o territorio romano por o comercio, y os romanos construyoron un sistema de fortificacions t'a protecci\u00f3n d'o territorio que controlaban.\nMientres o sieglo II y tami\u00e9n en o sieglo III contin\u00f3 o desembolique economico d'a provincia d'a Mauritania Cesariense, que esdeveni\u00f3 una d'as prencipals subministradoras de trigo y cerials a la capital. Tami\u00e9n se diversific\u00f3 en una segunda etapa o conchunto d'as exportacions, con cueros, olivas, aceite d'oliva u vin. A meyatos d'o sieglo III pleg\u00f3 a o territorio a nueva relichi\u00f3n d'o Cristianismo, encara que en os anyos 310 se desembolic\u00f3 una herech\u00eda autoctona, o donatismo, que esdeveni\u00f3 una sinyal d'identidat en a revuelta de 313, prencipiando una serie de luitas dica que l'Exercito romano albandon\u00f3 o territorio en 321 por as crisis d'as invasions chermanicas. Contin\u00f3 sindembargo a represi\u00f3n d'o donatismo, y en 409 os donatistas fuoron formalment y legal declaratos como hereches, encara que Sant Agost\u00edn d'Hipona preb\u00f3 de mitigar as condicions d'a represi\u00f3n.\nAntiparte, en 429 os vandalos, que s'heban asentato en Hispania (mas que mas en Andaluc\u00eda), presionatos por os visigodos, trescruzoron o estreito de Chibraltar y plegoron enta o norte d'Africa, tresladando-se dimpu\u00e9s enta l'actual Tunicia, a on establioron un estato independient, o dito Reino vandalo, conducito por Chenserico. En a expansi\u00f3n d'o reino, incorpor\u00f3 a mayor parte d'os territorios que heban feito parte de l'antiga Mauritania Cesariense, dica o suyo esboldregamiento poco dimpu\u00e9s d'a muerte de Chenserico, presionato melitarment por os bizantins. Belisario, o mesmo cheneral bizant\u00edn que redot\u00f3 a os ostrogodos en a peninsula italica, conquiri\u00f3 en os anyos 530 a ciudat de Cartago, a capital d'os vandalos, rematando de raso con o suyo reino. Os bizantins establioron en o territorio magreb\u00edn una d'as suyas divisions administrativas, pero tenioron que luitar contra as sublevacions d'os berbers, destacando entre as filas d'istos zaguers a figura d'Antalas. Yabdas, sublevato poco dimpu\u00e9s, se proclam\u00f3 rei d'os Aur\u00e9s, una comarca montanyosa en a muga entre Alcheria y Tunicia, y estioron cuantos os chicoz estatos d'a redolada que proclamoron a suya independencia, estando alternativament aliatos u enemigos d'os bizantins que controlaban Tunicia seguntes as circunstancias, dica a conquiesta islamica.\nEdat Meya.\nEn 647 plegan a o Maghreb as tropas islamicas d'os Omeyas, prencipiando asinas a conquiesta d'Alcheria y a suya islamizaci\u00f3n. Sindembargo, iste proceso teni\u00f3 a oposici\u00f3n activa de cuantos berbers, que s'aliaron en un primer momento con os bizantins, resistindo a suya incorporaci\u00f3n a o mundo islamico, plegando mesmo a haber-ie una important emigraci\u00f3n u fuchita de bebers enta l'amanata isla de Sicilia. En as succesivas batallas, dica prencipios d'o sieglo VIII, destacoron reis bebers como o rei Koceila u a reina Kahena, que redotoron cuantas vegatas a los exercitos islamicos conquistadors. Sindembargo, dende a muerte d'ista zaguera, se produci\u00f3 un fenomeno de conversi\u00f3n masiva de berbers a l'Islam, adoptando mesmo a luenga arabe. Por ixo en 711, cuan os musulmans atacoron a o Reino visigodo de Toledo en a peninsula iberica, una part important d'os suyos exercitos yeran formatos por berbers, incluyindo-ie o suyo chefe, Tariq ibn Ziyad (qui di\u00f3 o suyo nombre a Chibraltar, \"Djebel Tarik\"). Tami\u00e9n se produci\u00f3 una chicota inmigraci\u00f3n d'arabes, encara que mas que mas en a comarca de Kairouan (y tami\u00e9n en T\u00e1ncher, en Marruecos).\nAdministraci\u00f3n.\nAlcheria se divide en 48 provincias (\"wilayas\"), 553 districtos (\"da\u00efras\") y 1,541 municipios (\"baladiyahs\"). Cada provincia, districto, y municipio tien o nombre d'a suya capital, que ye por un regular a ciudat mas gran.\nD'alcuerdo con a constituci\u00f3n d'Alcheria, una provincia ye \"una colectividat territorial que tien bellas libertaz economicas\".\nL'Asamblea popular provincial ye a entidat politica que gubierna a provincia y tien un \"president\", qui ye trigato por os miembros de l'asamblea. Istos s'esliyen por sufrachio universal cada cinco anyos. O \"W\u0101li\" (Prefecto u gubernador) diriche cada provincia. Ista persona ye esleyita por o president d'Archelia.\nAs divisions administrativas han cambeato cuantas vegatas dende a independencia. Cuan s'introducen nuevas provincias, os numeros d'as antigas provincias se mantienen, encara que no s\u00edan en orden alfabetico. As provincias con a numeraci\u00f3n oficial son actualment (dende 1983):\nCheograf\u00eda.\nAlcheria se troba prencipalment situata entre as latituz 19\u00b0 y 37\u00b0N (una chicota aria ye a o norte d'o 37\u00b0), y lonchituz 11\u00b0U y 12\u00b0E. A mayoria d'a suya costa ye montayosa y bi ha bels puertos natuarals. L'aria situata entre a mar y l'Atlas Telliano ye f\u00e9rtil. A o sud de l'Atlas Telliano se troba un paisache d'estepa, que remata en l'Atlas Sahariano; mas enta o sud se troba o disierto d'o Sahara.\nO macizo d'Ahaggar (en arabe \u062c\u0628\u0627\u0644 \u0647\u0642\u0627\u0631), tami\u00e9n conoixito como \"Hoggar\", ye una rechi\u00f3n montanyosa en o centro d'o Sahara, a o sud d'Alcheria. Se troba a bels 1500\u00a0km a o sud d'a capital, Alcher y chusto a l'ueste de Tamanrasset.\nAlchers, Or\u00e1n, Constantina, Tizi Ouzou y Annaba son as prencipals ciudaz d'Alcheria.\nClima.\nEn ista rechi\u00f3n, mesmo d'hibierno, as temperaturas diarias d'o disierto gosan estar calidas. Manimenos, dimpu\u00e9s d'a boca de nueit, l'aire xuto permite una rapeda perduga d'a calor, lo que fa que as nueiz s\u00eda fredas. S'han rechistrato grans diferencias entre as temperaturas diurnas y nocturnas.\nA mayor temperatura rechistrata oficialment esti\u00f3 de 50.6\u00a0\u00b0C en In Salah.\nAs precipitacions son prou abundants en a zona costera de l'Atlas Telliano, con rechistros d'entre 400 y 670\u00a0mm anyals, incrementandose a cantidat de precipitacions d'ueste ta este. As precipitacionss son mayore en parti nororiental de Alcheria, a on s'han replegato bels anyos dica 1000\u00a0mm.\nEn l'interior as plevias son muito mas escasas. Os vientos dominants que bufan dende l'este y o nord-este en verano cambean d'hibierno, bufando de l'ueste y d'o norte y portiando con \u00e9ls por un regular un incremento d'as precipitacions dende septiembre dica aviento, un decremento en os zaguers meses d'hibierno y primers de primavera, y una cuasi ausencia de plevias en os meses estivals. Alcheria tien tami\u00e9n \"ergs\", u dunas d'arena entre as montanyas, a on que en verano cuan os vientos son cerenyos, as temperaturas pueden plegar a os 43.3\u00a0\u00b0C.\nEconom\u00eda.\nO sector d'os combustibles f\u00f3sils ye a columna vertebral d'a econom\u00eda d'Alcheria, representando alto u baixo un 60% d'os suyos ingresos, un 30% d'o PIB y mas d'un 95% d'os suyos beneficios en exportacions. O estato se troba en o puesto trece seguntes as suyas reservas de petrolio, tenendo una reserva de 11.800 millons de barrils (1.88\u00d710^9 m\u00b3), encara que s'estima que a cifra actual ye incluso mayor. L\"'Administraci\u00f3n d'Informaci\u00f3n sobre Enerch\u00eda d'os Estaus Unius\" dio en 2005 o dato de que a reserva de gas natural d'Alcheria yera de 160 billons de piez cubicos (4.5\u00d710^12 m\u00b3), a ueitena mayor d'o mundo. A meya anyal d'o PIB no asociato a hidrocarburos creixi\u00f3 en un 6 por cient entre 2003 y 2007, con un creiximiento total d'o PIB meyo d'o 4.5 por cient en o mesmo periodo debito a la menor producci\u00f3n de petrolio en 2006-07. A deuda externa ha estato virtualment eliminata, y o gubierno ha acumulato grans reservas de diners gracias a o petrolio. A inflacci\u00f3n, a mas baixa d'a rechi\u00f3n, s'ha mantenito estable en un 4 por cient de meya en o periodo 2003-07.\nOs indicadors financiers y economicos d'Alcheria han amillorato prou dende a metat d'os anyos 1990, en parti gracias a las reformas politicas refirmatas por o Fundo Monetario Internacional (FMI) y a reestructuraci\u00f3n d'a deuda por o Club de Par\u00eds. As finanzas d'Alcheria en 2000 y 2001 se beneficioron d'un incremento d'o precio d'o petrolio y politica fiscal d'o gubierno, aduy\u00f3 a augmentar prou o super\u00e1vit comercial, obtener nivels r\u00e9cord en as reservas de divisas foranas y reducir a deuda externa.\nOs continos esfuerzos d'o gubierno ta diversificar a economia atrayendo capital nacional y internacional han feito que o sector d'a enerch\u00eda haiga tenito exito reducindo una mica as altas tasas de desempleo y amillorando as condicions de vida. En 2001, o gubierno siny\u00f3 un tractau d'asociaci\u00f3n con a Uni\u00f3n Europea por o que o estato se beneficia en temas d'importacions y exportacions con a Uni\u00f3n. En marzo de 2006, Rusia condon\u00f3 a deuda de 4.74 mil millons de d\u00f3lars que Alcheria manteneba dende a era sovietica en una vesita d'o president Vladimir Putin a o pa\u00eds, a primera d'un l\u00edder ruso en o zaguer meyo sieglo. Por a suya parti, o president Bouteflika alcord\u00f3 mercar avions de combate, sistemas d'esfensa anti-aerios y atras armas por un valor de 7.500 millons a o prencipal exportador d'armamento de Rusia, Rosoboronexport.\nAlcheria tami\u00e9n decidi\u00f3 en 2006 pagar a totalidat d'a suya deuda, 8.000 millons de d\u00f3lars (\u00a34.300 millons), a o Club de Par\u00eds. Isto faci\u00f3 que a deuda externa d'Alcheria fuese de menos de 5.000 millons de d\u00f3lars en zaguer\u00edas de 2006. O Club de Par\u00eds afirmo que iste acto reflecta a recuperaci\u00f3n economica d'Alcheria en os zaguers anyos.\nAgricultura.\nAlcheria siempre ha estato conoixita por a fertilidat d'o suyo suelo. Un 25% d'os alcherianos treballan en o sector agricola.\nEn a epoca d'a Guerra Civil Estausunidense se cautiv\u00f3 una gran cantidat de cot\u00f3n, pero dende alavez ista industria fue retaculando. En primer\u00edas d'o sieglo XX se facioron esfuerzos por fomentar o cautivo d'ista planta. Una chicota cantidat de cot\u00f3n creixe tami\u00e9n en os oasis d'o sud d'o pa\u00eds. Bi ha bels cautivos de palmeras chicotas que s'emplegar ta prener-ne as suyas fuellas, ya que tienen fibras prou pareixitas a o pelo d'os caballos. As oliveras (tanto por as olivas como por l'aceite) y o tabaco son atros cautivos importants en a zona.\nMas de 30.000\u00a0km\u00b2 (7.000.000 d'acres) de tierras s'adedican a o cautivo de cerials. L'Atlas Telliano ye a tierra a o mas se fan iste tipo de cautivos. Mientres o periodo de colonizaci\u00f3n francesa a productividat s'incremento prou debito a la construcci\u00f3n de pozos artesians en muitos districtos que nomas requeriban augua ta fer-los f\u00e9rtils. Entre os cerials os prencipals son o trigo, l'hordio y a cevada. S'exporta una gran variedat de verduras y fruitas, mas que mas productos citricos. Alcheria tami\u00e9n exporta figos, d\u00e1tils, esparto, y zuro. Ye o prencipal mercato de cevada d'Africa.\nDemograf\u00eda.\nPoblaci\u00f3n por etnias y nacionalidaz.\nA mes gran part d'a poblaci\u00f3n son arabes (por o suyo orichen berbers arabizatos), talment o 80 % u cuasi. En Tinduf y a suya comarca os arabes presentan una cultura d'o disierto com\u00fan con os sahrauis y os habitants d'o Sahara Occidental y sud de Marruecos y fuoron denominatos como \"moros\" dende o periodo colonial.\nOs berbers son arredol d'un 20 % y se dividen en diferents grupos etnicos, os mes importants son os kabilenyos, os tuaregs d'o Sahara), y os xag\u00fciya de l'Aur\u00e9s.\nOs andalus\u00eds (musulmans orichinarios de l'Al-Andalus medieval) son pocos mils en vicos de ciudaz como Shersell. En as ciudaz costeras tami\u00e9n bi ha pocos mils arabes con orichens turcos, herencio de tiempos de l'Imperio Otom\u00e1n. Os chodigos fuyoron d'Alcheria cuan declar\u00f3 a suya independencia, muitos d'ellos yeran sefarditas y actualment viven en Francia (por eixemplo os propietarios de FNAC) u en Israel. Encara quedan uns pocos mils de Piez Negros, colonos europeus de diferents orichens pero afrancesatos toz que vinioron cuan a ocupaci\u00f3n francesa d'Alcheria.\nLuengas.\nA luenga oficial d'Alcheria, seguntes a suya constituci\u00f3n de 1963, ye l'arabe. Am\u00e1s, se reconoixe como luenga nacional o berber en una enmienda d'a constituci\u00f3n d'o 8 de mayo de 2002. O 99% d'os alcherinos tienen como luenga materna a una d'istas dos, estando l'arabe parlato como luenga materna por un 83% d'a poblaci\u00f3n y o berber por un 15%. O franc\u00e9s, encara que no tien un estatus oficial, ye amplament emplegato por o gubierno, o mundo d'a cultura, os medios de comunicaci\u00f3n (periodicos) y l'amostranza (s'amuestra en a escuela primaria), debito mas que mas a o pasato d'Alcheria como colonia francesa, por lo que puet considerar-se como idioma oficial \"de facto\" en Alcheria. L'idioma cabilenyo, a mas parlata d'as luengas berbers en o pa\u00eds, s'amuestra en a escuela y ye parcialment co-oficial (con bellas restriccions) en partis de Cabilia.\nArabe.\nL'arabe coloquial ye a luenga nativa de mas d'o 83% d'a poblaci\u00f3n; d'os que, mas d'un 78% parlan arabe alcherino y alto u baixo un 5% hassaniya L'arabe alcherino ye a luenga segundaria de muitos berbers. Manimenos, en os medios de comunicaci\u00f3n y en os actos oficials ye fa servir por un regular l'arabe st\u00e1ndard.\nBerber.\nAs luengas berbers son parlatas por alto u baixo un 20% d'a poblaci\u00f3n d'Alcheria, mas que mas en a rechi\u00f3n de Cabilia, en os Aur\u00e9s y en o Sahara (por os tuaregs), y tami\u00e9n en os arredols d'Alcher, a capital d'o estato. Muito antis de l'arribata d'os fenicios, o berber se parlaba en tot o territorio de l'actual Alcher\u00eda, como s'ha puesto documentar en inscripcions tifinagh d'ixa epoca. A tamas d'o creiximiento d'o punico, o lat\u00edn y dimpu\u00e9s, de l'arabe, o berber contin\u00f3 estando a luenga prencipal d'Alcheria en o sieglo XI dimpu\u00e9s d'as invasions d'os Banu Hilal y os Banu Sulaym.\nEntre un 28% y un 45% d'os alcherinos parlan un d'os cuantos dialectos d'a luenga berber (nombre nativo: tamazight). L'arabe contina estando a unica luenga oficial d'Alcheria, encara que o berber ha estato reconoixito recientment como luenga nacional.\nFranc\u00e9s.\nO franc\u00e9s ye luenga forana que mas s'estudia en o pa\u00eds, y a mayor\u00eda d'alcherinos pueden entender-lo y parlar-lo, encara que por un regular no lo fan servir en a vida diaria. Dende a independencia, o gubierno ha promocionato una politica d'arabizaci\u00f3n ling\u00fcistica de l'amostranza y a burocracia, feito que ha tenito como resultato a limitaci\u00f3n d'o berber y l'arabizaci\u00f3n de muitos parlants d'ista zaguera luenga. A posici\u00f3n d'o franc\u00e9s en Alcheria por estar una luenga prou important no ha estato tan afectata por a politica d'arabizaci\u00f3n. De feito muitos cursos, mas que mas os relacionatos con temas cientificos y economicos, d'as universidatz se fan encara en franc\u00e9s. Recientment, as escuelas han prencipiato a meter o franc\u00e9s en o suyo temario ta que ninos l'aprendan dende l'inte en que prencipian a aprender a escribir en arabe clasico. O franc\u00e9s tami\u00e9n ye prou emplegato en medios de comunicaci\u00f3n y negocios. Dimpu\u00e9s d'un debate politico en Alcheria en os anyos 1990, en que se plantey\u00f3 a substituci\u00f3n d'o franc\u00e9s por l'angl\u00e9s en o sistema educativo, o gubierno decidi\u00f3 mantener o franc\u00e9s. L'angl\u00e9s s'amuestra tami\u00e9n en o primer anyo d'educaci\u00f3n secundaria.\nL'idioma punico, una luenga fenicia, se creye que s'habi\u00f3 de parlar en cuantas arias de l'actual estato d'Alcheria. Iste idioma mori\u00f3 en o sieglo VI. Muitas ciudaz d'Alcheria tienen nombres derivatos d'o punico u d'o lat\u00edn.\nRelichi\u00f3n.\nA relichi\u00f3n predominant en Archelia ye o islam, con un porcentache d'o 99% de poblaci\u00f3n musulmana.\nA mayor\u00eda d'os alcherinos practican o sunnismo, fueras de bels 200.000 ibadis en a val de M'zab en a rechi\u00f3n de Gharda\u00efa.\nBi ha tami\u00e9n uns 250.000 cristianos en o pa\u00eds, incluyindo bels 10.000 catolicos y entre 150.000 y 200.000 protestants evanchelicos (mas que mas pentecostals), seguntes o l\u00edder d'a Ilesia Protestant d'Alcheria Mustapha Krim. Bellas fuents afirman que bi ha mas d'un mill\u00f3n de cristianos en Alcheria, a mayor\u00eda d'\u00e9ls vivindo en l'aria d'a Cabilia.\nAlcheria teni\u00f3 una important comunidat chodiga dica a decada de 1960. Cuasi toz os chodigos emigroron dimpu\u00e9s d'a independencia d'o pa\u00eds, encara que un chicot numero de chodigos continan vivindo en Alcher.\nEsporte.\nBeluns d'os esportes son tradicionals y praticatos dende l'antig\u00fcidat como desaf\u00edos, como as cursas de caballos. Actualmente os esportes mes practicatos son o f\u00fatbol, l'atletismo, o boxeyo y o ciclismo con bels exitos esportivos continentals. Alcheria bi ha partecipato en os Chuegos Olimpicos dende o anyo 1964, con a excepci\u00f3n d'o boicot de Mont-reyal 1976 y bi ha ganato 17 medallas estando cuatre d'istas d'oro. L'atletacon mas medalllas ye Taufik Majlufi con tres medallas en atletismo (una d'oro y tres d'archent).\nCompeticions esportivas.\nAlcheria organiza dos competicions de marat\u00f3n importants: \"La Marathon des dunes\" (o suyo recorrido ye integro por o disierto d'o Sahara) y a \"Marathon d'Alger\"."}
{"id": "1210", "revid": "69718", "url": "https://an.wikipedia.org/wiki?curid=1210", "title": "Alemanya", "text": "A Republica Federal d'Alemanya (en alem\u00e1n \"Bundesrepublik Deutschland\", ), conoixida simplament como Alemanya, ye un estau d'Europa Central que muga a lo norte con Dinamarca, a mar d'o Norte y a mar Baltica; a l'este con Polonia y la Republica Checa; a lo sud con Austria y Suiza; y a l'ueste con Francia, Luxemburgo, Belchica y los Pa\u00edses Baixos.\nAlemanya s'estendilla dende as alteras montanyas d'os Alpes (a tuca mas elevata ye o Zugspitze con 2.962 m d'altaria) en o sud, dica as costas d'a mar d'o Norte y d'a mar Baltica. Por meyo, s'estendillan as tierras alteras, bosquizas, d'Alemanya central y as tierras baixas d'Alemanya d'o norte (o punto mas baixo ye Neuendorfer/Wilstermarsch, con -3,54 m), travesatas per beluns d'os mayors r\u00edos d'Europa, como o r\u00edo Elba, o Rin, y lo Danubio.\nA suya poblaci\u00f3n ye de 80.767.000 habitants, en una superficie de 357.340,08 km\u00b2 y una densidat de poblaci\u00f3n de 226 hab/km\u00b2 (2013).\nMientres a mas gran parti d'a suya historia, Alemanya esti\u00f3 un termin cheografico emplegau ta designar un aria ocupata por diversos estaus. Se convirti\u00f3 en un estau unito en un periodo de 74 anyadas (1871-1945), pero dimpu\u00e9s d'a Segunda Guerra Mundial torn\u00f3 a dividir-se en a Republica Federal d'Alemanya (RFA \u2014BRD\u2014, conoixita como \"Alemanya Occidental\") y a Republica Democratica Alemana (RDA \u2014DDR\u2014, conoixita como \"Alemanya Oriental\"). O 3 d'octubre de 1990, a RDA y a RFA se reunificoron, asinas que Alemanya torn\u00f3 a estar una naci\u00f3n unita. Berl\u00edn ye a suya capital (dende a reunificaci\u00f3n d'Alemanya) y a ciudat mas important d'o pa\u00eds. Tami\u00e9n tienen mas d'un mill\u00f3n d'habitants as ciudaz d'Hamburgo y Munich.\nPoliticament, l'actual Alemanya ye una republica federal parlamentaria, estando l'actual canceller Olaf Scholz, y l'actual president Frank-Walter Steinmeier.\nA Republica Federal d'Alemanya en l'actualidat ye una potencia economica, miembro d'as Nacions Unidas, a OTAN, y d'o G-8. Alemanya ye a tercera economia mas gran en termins de producto interior bruto nominal, y o esportador mas gran y o segundo importador mas gran de biens. A suya moneda nacional ye l'euro, que substituy\u00f3 a o marco alem\u00e1n.\nToponimia.\nDebito a la localizaci\u00f3n cheografica d'Alemanya en o centro d'Europa y a suya historia como rechi\u00f3n no unificata y habitata por destintas tribus y mas tardi por cuantos chicoz estaus, o nombre d'Alemanya ha pasau a las destintas luengas d'una u atra forma. En cheneral son tres as formas ta o nombre d'o Estau en as destintas luengas d'o mundo:\nO nombre d'a tribu d'os alamans proviene d'o protochermanico \"Alamanniz\" que puet tener dos significaus d'a derivaci\u00f3n d'o prefixo \"Al-\". Si \"Al-\" significa \"toz\", allora o nombre significa \"toz os hombres\", una alusi\u00f3n a lo feito de que a tribu yera una confederaci\u00f3n de cuantos grupos. Si \"Al-\", d'atra man, proviene d'o lat\u00edn \"alius\", \"atros\" u \"os atros\", allora o nombre significa \"foranos\" u \"hombres estranchers\".\nCheograf\u00eda fisica.\nAlemanya ye o seteno pa\u00eds mas gran en superficie d'Europa, y o cuatreno d'a Uni\u00f3n Europea. O territorio d'Alemanya tien una superficie total de 357.021\u00a0km\u00b2, d'os cualos 349.223\u00a0km\u00b2 son superficie terrestre y 7.798 son lacos, r\u00edos y atras masas d'augua; i destacan o Laco de Gostanza y o M\u00fcritz. O punto mas alto se troba en os Alpes, o Zugspitze, de 2.962 m. O territorio ye trescruzau por beluns d'os r\u00edos mas grans d'Europa como lo Rin, o Danubio y l'Elba. A mayor parti d'os r\u00edos d'Alemanya corren enta o norueste y desembocan en a Mar d'o Norte, excepto lo Danubio, que fluye enta l'este. D'atra man, o r\u00edo mas importat ye o Rin. Naixe a lo centro-este de Suiza y fluye enta l'ueste por meyo d'o Laco de Gostanza (\"Bodensee\") y dimpu\u00e9s enta o norte dica la Mar d'o Norte.\nDebito a la suya localizaci\u00f3n, Alemanya tien mugas con mas estaus europeus que no pas atro estau d'o continent. Muga a lo norte con Dinamarca, a l'este con Polonia y a Republica Checa, a lo sud con Austria y Suiza y a l'ueste con Francia, Luxemburgo, Belchica y os Pa\u00edses Baixos.\nClima.\nA mayor parti d'Alemanya tien un clima templau; i predomina l'aire humedo d'occident. O clima ye moderau gracias a la Corrient Noratlantica, a secci\u00f3n norte d'a Corrient d'o Golfo. Ista corrient d'augua calienta la Mar d'o Nord. Por tanto, lo clima d'o norueste ye oceanico. A precipitaci\u00f3n ye mayor mientres os veranos en ista zona; os hibiernos son mas calorosos que no pas en atras rechions alemanas y os veranos son frescos. A l'este, o clima ye mas continental; os hibiernos pueden estar muit fredos y os veranos muit calorosos. O centro y o sud son arias de transici\u00f3n, variando os suyos climas de moderadament oceanico a continental.\nA temperatura meya anyal, basada en o periodo normal 1961-1990, ye una meya nacional de 8,2\u00a0\u00b0C, as temperaturas meyas mensuals meyas se troban entre \u22120,5\u00a0\u00b0C en chinero y 16,9\u00a0\u00b0C en chulio. A precipitaci\u00f3n meya anyal ye de 789\u00a0mm. A cantidat meya mensual de precipitaci\u00f3n ye entre 49\u00a0mm en febrero y 85\u00a0mm en chunio.\nA temperatura mas baixa reconoixida oficialment medida en Alemanya esti\u00f3 de -37,8\u00a0\u00b0C; se rechistr\u00f3 en Wolnzach en 1929. A temperatura mas alta dica hue esti\u00f3 de 42,6\u00a0\u00b0C y s'aconsigui\u00f3 o 25 de chulio de 2019 en Lingen (Ems). Manimenos, ista lectura tien contraversia.\nHistoria.\nImperio Alem\u00e1n (1871-1918).\nO Estau conoixiu hue como Alemanya fue reunificau como estau-naci\u00f3n en l'anyo 1871, con a creyaci\u00f3n de l'Imperio Alem\u00e1n, a on o Reino de Prusia yera o miembro mas gran.\nO 28 de chunio de 1914 un terrorista serbio de Bosnia-Herzegovina fa un atentau en Sarajevo en o que muere o prencipe hereu de l'Imperio Austrohongaro, estando o principio d'un conflicto que encomienz\u00f3 a primera Guerra Mundial. O Imperio Alem\u00e1n fa parti d'as Potencias Centrals que estioron derrotadas en un d'os conflictos mas sangrientos d'a historia. L' 11 de noviembre bi ha un armisticio con Alemanya, a suya dureza ye citada a sob\u00e9n como uns d'os factors que facioron que o nazismo s'hese estendillau por o pa\u00eds ant\u00eds d'a Segunda Guerra Mundial.\nA Republica de Weimar.\nDimpu\u00e9s d'a redota de l'Imperio Alem\u00e1n en a Primera Guerra Mundial se reuni\u00f3 en a ciudat de Weimar l'Asamblea Nacional de Weimar, ta elaborar una nueva Constituci\u00f3n pa Alemanya, a dita \"Constituci\u00f3n de Weimar\", que fue aprebata o 31 de chulio de 1919 y dentr\u00f3 en vigor o l'11 d'agosto d'ixa mesma anyada dimpu\u00e9s d'estar sinyata por o primer president, Friedrich Ebert. Se conoixe a o rechimen politico que establi\u00f3 ista Constituci\u00f3n con o nombre d'a ciudat a on se i reuni\u00f3 l'Asamblea, ye decir, Republica de Weimar.\nA Republica de Weimar esti\u00f3 o primer rechimen democratico d'a historia d'Alemanya, encara que mientres a suya existencia bi habi\u00f3 muitas tensions y luitas politicas prevocatas por a extrema dreita, plegando a una situaci\u00f3n grieu como consecuencia d'a Gran Depresi\u00f3n. Cuan pleg\u00f3 a o poder Adolf Hitler o 30 de chinero de 1933, no aboli\u00f3 legalment a vichencia d'a Constituci\u00f3n, encara que s'apreboron mesuras que \"de facto\" facioron desapareixer a democracia en o pa\u00eds, establindo-ie una dictadura que se conoixe con o nombre de \"Tercer Reich\". Legalment, a Constituci\u00f3n de Weimar no s'aboli\u00f3 dica rematar a Segunda Guerra Mundial.\nO nazismo y a Segunda Guerra Mundial.\nDimpu\u00e9s d'a Primera Guerra Mundial, o resentimiento alem\u00e1n por as condicions que s'imposoron a o pa\u00eds en o Tractau de Versailles, am\u00e1s d'a crisi economica (crack de 1929) facioron posible que o \"Nationalsozialistische Deutsche Arbeiterpartei\" d'Adolf Hitler plegase ta o poder en 1933, proclamando o dito \"Tercer Reich\", rematando asinas con o periodo democratico que esti\u00f3 a Republica de Weimar y establindo una dictadura basata en o nazismo. Hitler port\u00f3 a o pa\u00eds enta una militarizaci\u00f3n y una espansi\u00f3n territorial a costa d'os suyos pa\u00edses vecins, anulando parcialment as clausulas d'o Tractau de Versailles, encara que ista politica remat\u00f3 en una guerra ubierta contra as atras nacions. Antiparte, o rechimen politico nazi faci\u00f3 importants crimens de guerra y crimens contra a Humanidat.\nL'1 de setiembre de 1939, a \"Wehrmacht\" alemana invadi\u00f3 Polonia, prencipiando asinas a Segunda Guerra Mundial, dica 1945. En os primers anyos d'a guerra, Alemanya con os suyos aliaus, as Potencias de l'Eixe, ocuporon Europa (menos o Reino Uniu y a Uni\u00f3n Sovietica), pero dende 1943 a fuerza de l'Exercito Royo y o poder\u00edo industrial estausunidense redotoron a o nazismo, rematando con a ocupaci\u00f3n d'a capital d'o Reich por as tropas sovieticas en a dita batalla de Berl\u00edn y en a rendici\u00f3n d'o pa\u00eds a os Aliaus.\nPosguerra mundial.\nEn 1945, dimpu\u00e9s d'a Segunda Guerra Mundial, Alemanya fue dividida en zonas d'ocupaci\u00f3n militar, pa cada pa\u00eds principal d'os Aliaus: Estaus Unius, Uni\u00f3n Sovietica, Reino Uniu y Francia.\nO 29 de mayo de 1949, a Zona d'ocupaci\u00f3n militar estausunidense, a Zona d'ocupaci\u00f3n militar britanica y a Zona d'ocupaci\u00f3n militar francesa s'unioron, ta creyar a Republica Federal Alemana.\nEn octubre de 1949, a partir d'a Zona d'ocupaci\u00f3n militar sovietica se crey\u00f3 a Republica Democratica Alemana, con un sistema de preponderancia politica d'o comunismo.\nMientres a Guerra Fr\u00eda, Alemanya Occidental faci\u00f3 parte d'a OTAN, y a Republica Democratica Alemana, d'o Pacto de Varsovia.\nA reunificaci\u00f3n d'Alemanya.\nO 9 de noviembre de 1989, as autoridaz d'a Republica Democratica Alemana abrioron a o paso d'os suyos ciutadans o Muro de Berl\u00edn, y o 3 d'octubre de 1990 Alemanya Occidental absorbi\u00f3 a l'antiga RDA, pa formar l'actual Alemanya, en un proceso politico adugau por o canciller d'a RFA Helmut Kohl.\nPolitica y gubierno.\nEstructura politica.\nAlemanya ye una republica federal, parlamentaria, representativa y democratica. O sistema politico alem\u00e1n fue establiu en o documento constitucional de 1949 conoixiu como \"Grundgesetz\" (Lei Basica). As enmiendas a la Lei Basica requieren d'una mayor\u00eda de dos-tercios d'as dos cambras d'o Parlamento, encara que os articlos que guarancian os dreitos fundamentals, o Estau democratico y o dreto a resistir os intentos por revocar a constituci\u00f3n son validos a perpetuidat y no pueden estar enmendaus. A Lei Basica se conserv\u00f3 en efecto, con enmiendas menors, dimpu\u00e9s d'a Reunificaci\u00f3n alemana de 1990, a tam\u00e1s d'a intenci\u00f3n de bels politicos de reemplazar-la por una constituci\u00f3n.\nO canceller, \"Kanzler\" en alem\u00e1n, ye o chefe d'o gubierno y diriche o poder executivo, con un papel similar a o d'un primer ministro u president d'o gubierno.\nLista de Cancellers d'Alemanya.\nO poder lechislativo recaye sobre o Parlamento, que ye integrau por o \"Bundestag\" (a Dieta Federal) y o Bundesrat (o Consello Federal), toz dos formando un cuerpo lechislativo unico. Os miembros d'o \"Bundestag\" s'eslichen dreitament a travi\u00e9s d'un sistema de representaci\u00f3n proporcional por un periodo de cuatre anyos; os miembros d'o \"Bundesrat\" representen os gubiernos d'os deciseis estaus federaus y son miembros d'os gabinetz estatals, que les designan y destituyen en cualsiquier momento. O \"Bundesrat\" \u2014pendendo de l'afer en discusi\u00f3n\u2014 puet ganar a parola en o procedimiento lechislativo. Ocasionalment se producen conflictos entre o \"Bundestag\" y o \"Bundesrat\", creyando dificultaz en l'administraci\u00f3n.\nDende 1949, o sistema de partius ha estau dominau por a Uni\u00f3n Democrata Cristiana y o Partiu Socialdemocrata Alem\u00e1n, encara que atros partius mas chicoz, como o Partiu Libre Democratico y l'Alianza '90/Os Verdes tami\u00e9n han teniu un papel politico important.\nO chefe d'estau alem\u00e1n ye o \"Bundespr\u00e4sident\" (President Federal), eslechiu por l'Asamblea federal, una instituci\u00f3n integrada por miembros d'o \"Bundestag\" y por un numero igual de ciudadans delegaus por os estaus federals.\nLista de Presidents Federal d'Alemanya.\nO segundo cargo mas alto en orden de precedencia ye o President d'o Bundestag, electo por o \"Bundestag\" mesmo, qui ye responsable d'a supervisi\u00f3n d'as sesions diarias d'o cuerpo lechislativo. O tercer cargo mas important ye o chefe de gubierno, o Canceller d'Alemanya, qui ye nombrau por o President d'Alemanya y trigau por o Bundestag. Si cal, puet estar destituyiu a travi\u00e9s d'una moci\u00f3n de censura constructiva d'o \"Bundestag\". L'adchectivo \u00abconstructiva\u00bb significa que o Bundestag n'esliche o succesor.\nEn l'ambito d'a Uni\u00f3n Europea, Alemanya tien a representaci\u00f3n mas numerosa en o Parlamento Europeu en virtut d'a suya condici\u00f3n de pa\u00eds mas poblau d'a Uni\u00f3n. Am\u00e1s, actualment un d'os vicepresidents d'a Comisi\u00f3n Europea ye alem\u00e1n.\nBels partius politicos alemans son: CDU, SPD, CSU, Os Verdes, Die Linke y a \"Deutsche Volksunion\".\nSeguridat.\nAlemanya ye miembro d'a Organizaci\u00f3n d'o Tractau de l'Atlantico Norte (OTAN) dende mayo de 1995. Dica a disoluci\u00f3n d'o Pacto de Varsovia, a Republica Federal d'Alemanya en yera l'unico miembro que compartiba muga con dos pa\u00edses d'o bloque comunista, y por tanto, a estratechia mesma d'a OTAN se desenvolic\u00f3 a partir d'a suya vulnerabilidat.\nO cuerpo militar alem\u00e1n, o \"Bundeswehr\", ye una fuerza d'esfensa constituyida por l'Exercito Alem\u00e1n (\"Heer\"), a Marina Alemana (\"Marine\"), a Fuerza Aeria Alemana (\"Luftwaffe\"), os Servicios Medicos Centrals (\"Zentraler Sanit\u00e4tsdienst\") y as brancas d'o Servicio de Refirme (\"Streitkr\u00e4ftebasis\"). O servicio militar obligatorio, creyau en l'anyo 1956, se suspendi\u00f3 l'1 de chulio de 2011. En 2003, os gastos militars constituyioron l'1,5% d'o Producto interior bruto d'o Estau. En tiempos de paz, o \"Bundeswehr\" ye comandau por o ministro d'Esfensa; en tiempos de guerra, y seguntes a constituci\u00f3n actual, nom\u00e1s en casos d'esfensa, o canciller se convierte en o chefe d'o \"Bundeswehr\". En octubre de 2006, as fuerzas alemanas teneban 9.000 tropas estacionadas en pa\u00edses estranchers, como a parti d'as fuerzas internacionals de paz, incluyindo-ie tropas en Bosnia y Herzegovina, Kosovo, a Republica Democratica d'o Congo y Afganist\u00e1n.\nAlemanya no tien deng\u00fan polic\u00eda en l'ambito nacional, difueras d'as Fuerzas Federals d'a Muga, encargadas d'os afers y emerchencias externas en a churisdicci\u00f3n d'as polic\u00edas de cada un d'os estaus u \"L\u00e4nder\" d'a federaci\u00f3n. A polic\u00eda de cada estau ye encargada de l'aplicaci\u00f3n d'a lei con l'uso d'as fuerzas municipals. Manimenos encara, o gubiernon federal puet investigar bels afers u accions relacionadas con a seguridat interna d'a republica y d'os crimens que trespasan as mugas d'os estaus. As achencias federals son o Servicio Federal d'Intelichencia (\"Bundesnachrichtendienst\"), con seu en M\u00fanich, a Oficina Federal pa la Protecci\u00f3n d'a Constituci\u00f3n (\"Bundesamt f\u00fcr Verfassungsshutz\"), con seu en Colonia, y a Oficina Federal d'Investigaci\u00f3n Criminal (\"Bundeskriminalamt\"), con seu en Wiesbaden.\nDreito.\nO Tribunal de Chusticia ye independient d'o poder executivo y o lechislativo. Alemanya tien un estatuto civil que se basa en o dreito romano con bellas referencias a o dreito chermanico. O \"Bundesverfassungsgericht\" (Tribunal Constitucional Federal), con seu en Karlsruhe, ye o Tribunal Supremo alem\u00e1n responsable d'afers constitucionals, con o poder de realizar procesos de revisi\u00f3n chudicial. Actua como l'autoridat mas alta churidica y s'asegura que as practicas d'os poders lechislativo y chudicial s'achusten a la Lei Funamental pa la Republica Federal d'Alemanya (Lei Fundamental). Actua con independencia d'os atros organos d'o Estau, pero no puet actuar en o suyo propio nombre.\nO sistema d'o tribunal supremo d'Alemanya, dito \"Oberste Gerichtsh\u00f6fe des Bundes\", conta con dependencias especializadas. Pa as causas civils y penals, o tribunal d'apelaci\u00f3n mas alto ye o Tribunal Federal de Chusticia, con seu en Karlsruhe y Leipzig. A sala ye d'estilo inquisitorial. Atros tribunals federals son o Tribunal Federal d'o Treballo en Erfurt, o Tribunal Social Federal de Kassel, o Tribunal Federal d'Hicienda en M\u00fanich y o Tribunal Administrativo Federal en Leipzig.\nO dreito penal y dreito privau son codificaus en o plan nacional en o \"Strafgesetzbuch\" y o \"B\u00fcrgerliches Gesetzbuch\", respectivament. O sistema penal alem\u00e1n se diriche enta a rehabilitaci\u00f3n d'o criminal, o suyo obchectivo segundario ye a protecci\u00f3n d'o publico en cheneral. Pa aconseguir iste zaguer obchectivo, o condenau penal puet estar meso en garchola preventiva (\"Sicherheitsverwahrung\"), am\u00e1s de regular a pena si se considera una menaza pa o publico en cheneral. O \"V\u00f6lkerstrafgesetzbuch\" regula s consecuencias d'os crimens contra a humanidat, chenocidio y crimens de guerra.\nO poder lechislativo ye dividiu entre a federaci\u00f3n y os estaus. A Lei Fundamental estipula que os estaus deben seguir as disposicions d'o poder lechislativo en l'ambito estatal, difuera de casos designaus por a mesma Lei Fundamental. A lei federal prevalece sobre a lei de cada estau, ya que o poder lechislativo ye a livel federal. O \"Bundesrat\" ye l'organo federal a travi\u00e9s d'o cualo os estaus participan en a lechislaci\u00f3n nacional. Cada estau tien os suyos propios tribunals constitucionals.\nOrganizaci\u00f3n politico-administrativa.\nAlemanya se divide administrativament en 16 estaus federals ditos Bundesl\u00e4nder (\"Bundesland\" en singular). Os \"bundesl\u00e4nder\" se dividen en 439 districtos (\"Kreise\") y ciudaz (\"Kreisfreie St\u00e4dte\"), conformando asinas a estructura administrativa d'o pa\u00eds.\nCheograf\u00eda humana y sociedat.\nDemograf\u00eda.\nCon mas de 82 millons d'habitants, Alemanya ye o Estau mas poblau d'a Uni\u00f3n Europa. Manimenos, a suya tasa de fecunditat, d'1,39 ninos por mai, ye una d'as mas baixas d'o mundo, y as estatisticas oficials estiman que a poblaci\u00f3n decreixer\u00e1 a 69 u 74 millons dica l'anyo 2050 (69 suposando una tasa neta de migraci\u00f3n de 100.000 personas a l'anyo; 74 millons suposando una tasa neta de migraci\u00f3n de 200.000 a l'anyo). Chemnitz ye considerada a ciudat con a tasa de natalidat mas baixa d'o mundo. Alemanya tien un gran numero de ciudaz grans; as mas pobladas son Berl\u00edn, Hamburgo, M\u00fanich, Colonia, Frankfurt y Stuttgart. L'aria metropolitana mas gran d'o pa\u00eds (y d'Europa) ye a rechi\u00f3n d'o Rhine-Ruhr, a o norueste, con cuasi 11 millons d'habitants, y que incluye as ciudaz de D\u00fcsseldorf, Colonia, Essen, Dortmund, Duisburg y Bochum.\nDende aviento de 2004, arredol de siet millons d'estranchers s'han rechistrau en Alemanya, y o 19% d'os residents d'o Estau son d'orichen forano totalment u parcial. O grup mas gran (2,3 millons). proviene de Turqu\u00eda, y a resta mas que mas d'Italia, Serbia, Grecia, Polonia y Croacia.\nEn o Informe d'o Estau d'a Poblaci\u00f3n Mundial de 2006, as Nacions Unidas dicen que Alemanya tien o tercer porcentache mas gran d'immigrants internacionals d'o mundo, con o 5% u 10 millons d'os 191 millons immigrants d'o mundo. Como consecuencia d'as restriccions en as politicas migratorias, o numero d'immigrants que buscan asilo politico se reduci\u00f3 constantment dende l'anyo 2000.; encara que s'ha incrementau dende 2010 debiu a os conflictos existents en Orient Meyo (concretament en Siria y Irak).\nEtnograf\u00eda.\nOs alemans, como grupo etnico, y a tam\u00e1s d'os cambeos constants en o suyo territorio, se relacionoron con atros pueblos dende tiempos antigos. Por eixemplo, dentroron en contacto con os celtas y os eslaus, d'os que prenioron os nombres de r\u00edos y montanyas, y bels apellius; de feito se creye que os nombres d'o Rin, o Danubio y o Neckar son d'orichen celta. Alemanya tami\u00e9n recibi\u00f3 un gran numero d'immigrants franceses hugonotz fuyindo d'a persecuci\u00f3n relichiosa mientres o sieglo XVI, asinas como polacos mientres o sieglo XIX. A minor\u00eda mas gran, antis de l'Holocausto, yeran os chodigos. En l'actualidat a poblaci\u00f3n d'orichen eslau s'estima entre 30.000 y 100.000. Una minoria numerosa son os turcos que i arriboron dende a decada de 1950 a travi\u00e9s d'o programa de \u00abtreballadors convidaus\u00bb (\"Gastarbaiter\") d'o gubierno. En primerias d'o sieglo XIX s'estima que o 10% d'a poblaci\u00f3n alemana ye forana. S'estima tami\u00e9n que bi ha 30.000 daneses, 200.000 sorabos y 40.000 chitans.\nLuenga.\nA luenga oficial d'o Estau ye l'alem\u00e1n, d'o que bi ha cuantas divisions dialectals d'as diferents rechions etnicas y culturals d'o territorio, mas que mas en as arias rurals. As tres divisions dialectals mas grans de l'alem\u00e1n \u2014que coinciden con tres rechions topograficas definidas\u2014 son o baixo alem\u00e1n, l'alem\u00e1n central y l'alto alem\u00e1n. Am\u00e1s, o dan\u00e9s, o baixo alem\u00e1n, o roman\u00ed y o fris\u00f3n son reconixidas y protechidas oficialment por a Carta Europea d'as Luengas Rechionals u Minoritarias.\nRelichi\u00f3n.\nOs protestants (concentraus a o norte y a l'este) y os catolicos (concentraus a o sud y a l'ueste) representan o 62% d'a poblaci\u00f3n alemana, un 31% por cada grupo. En total, 55 millons de personas perteneixen oficialment a una denominaci\u00f3n cristiana. O grupo de personas no relichiosas, incluyindo-ie os ateos y agnosticos agrupan a o 28,5% d'a poblaci\u00f3n total, mas que mas en as rechions de l'antiga RDA. Cuasi 3 millons de musulmans viven en Alemanya, mas que mas d'orichen turco. L'1,7% d'a poblaci\u00f3n se declara cristiana ortodoxa, a mayor\u00eda provenients de Serbia y Grecia.\nAlemanya tien o tercer numero mas gran de poblaci\u00f3n chodiga d'o mundo. En 2004 mas d'o doble d'os chudigos que emigraban dende l'antiga Uni\u00f3n Sovietica lo feban a Alemanya antis que no pas a Israel; a poblaci\u00f3 chodiga d'aquel anyo yera de 200.000 personas, muito superior a os 30.000 antis d'a reunificaci\u00f3n.\nEducaci\u00f3n.\nA educaci\u00f3n en Alemanya ye responsabilidat d'os \"L\u00e4nder\", con un chicot papel d'o gubierno central. A educaci\u00f3n d'o \"kindergarten\", no obligatoria, s'ofreixe pa os ninos entre os tres y os seis anyos, y dimpu\u00e9s a educaci\u00f3n ye obligatoria mientres os siguients 10\u00a0anyos. A educaci\u00f3n primaria tien una duraci\u00f3n de cuatre anyos sin garra tipo d'estratificaci\u00f3n. D'atra man a educaci\u00f3n segundaria ye estratificada en cuatre tipos d'escuelas pendendo de l'habilidat d'o estudiant seguntes as recomendacions d'os suyos instructors: o chimnasio prepara a os ninos mas dotaus pa os estudios universitarios y ti\u00e9n una duraci\u00f3n de ueito u nueu anyos, pendendo d'o \"Land\". A \"Realschule\" tien un enfasi mas amplo pa os estudiants intermedios y ti\u00e9n una duraci\u00f3n de nom\u00e1s seis anyos. Pa rematar existe a \"Hauptschule\" pa a educaci\u00f3n vocacional y a \"Gesamtschule\" u \"escuela ampla\" que combina as tres anteriors.\nSanidat y bienestar social.\nAlemanya esti\u00f3 un Estau pionero en o establimiento d'os beneficios de bienestar social: o gubierno imperial de zaguer\u00edas d'o sieglo XIX esti\u00f3 o primero en proveyer a os ciudadans d'aseguranzas de sanidat y d'accidents. O sistema de seguridat y bienestar social d'Alemanya ha estau, a o largo d'a historica, un modelo pa os modelos d'os atros pa\u00edses.\nGastronom\u00eda.\nA cocina alemana vareya d'una rechi\u00f3n a unatra y, a ormino, as rechions vecinas comparten cualques similituz culinarias (por eixemplo, as rechions d'o sud de Bavera y Suabia comparten cualques tradicions con Suiza y Austria).\nO pan ye una parti muito important d'a cocina alemana y as panader\u00edas alemanas producen arredol de 600 tipos prencipals de pan y 1200 tipos de pastels y bollos (clamaus \"Br\u00f6tchen\"). Os quesos alemans representan arredol d'o 22 por ciento de tot o queso produciu en Europa. En 2012, mas d'o 99% de toda a carne producida en Alemanya yera de coch\u00edn, pollo u vetiella. Os alemans producen as suyas omnipresents salchichas en cuasi 1.500 variedaz, incluidas Bratwursts y Weisswursts. Encara que o vin se ye tornando mas popular en muitas partis d'Alemanya, especialment am\u00e1n d'as rechions vinicolas alemanas, a bebida alcoolica nacional ye a biera. O consumo de biera alemana por persona yera 110 litros en 2013 y sigue estando un d'os mas alteros d'o mundo. As normas alemanas sobre a pureza d'a biera se remontan a lo sieglo XVI.\nEsporte.\nL'esporte ye una parti important d'a cultura y d'a vida d'os alemans, seguntes a Federaci\u00f3n Alemana d'esportes Olimpicos (DOSB), que ti\u00e9n mas de 27 millons d'asociaus. A tercera parti d'a poblaci\u00f3n d'o pa\u00eds fa bel esporte en un club u asociaci\u00f3n esportiva en as mas de 2.400 que bi ha en as mas de 200.000 instalacions que ti\u00e9n o pa\u00eds.\nCompeticions esportivas.\nBellas ciudaz d'Alemanya estioron as seus de beluns d'os escaicimientos esportivos mas importants d'o mundo como os Chuegos Olimpicos de Berl\u00edn 1936, os de M\u00fanich 1972 y os Chuegos Olimpicos d'hibierno de 1936 en Garmisch-Partenkirchen."}
{"id": "1211", "revid": "401", "url": "https://an.wikipedia.org/wiki?curid=1211", "title": "Andorra", "text": "O Prencipau d'Andorra (\"Principat d'Andorra\" en catal\u00e1n), u simplament Andorra, ye un chicot pa\u00eds y estato montanyoso con 65 picos de mas de 2.500 m d'altaria y sin costa situato en los Pireneus, entre Espanya y Francia. Mug a o norte con os departamentos franceses de Pireneus Orientals y Ari\u00e8ja y a o sud con Catalunya, estando uno d'os pa\u00edses mas chicoz d'o mundo y o mayor microestato d'Europa, con os suyos 468 km\u00b2 de superficie, encara que por a suya poblaci\u00f3n en ye nom\u00e1s que o segundo, con os suyos 84.484 habitants.\nMientres muito tiempo esti\u00f3 probe y aislato, pero ha conseguito prosperar muito dende a Segunda Guerra Mundial gracias a o turismo y por estar un paradiso fiscal. No tien exercito, a suya esfensa ye responsabilidat d'Espanya y Francia, herencio d'a situaci\u00f3n historica d'Andorra, que dica 1993 esti\u00f3 o zaguer estato feudal d'Europa: dende 1278 y mientres 715 anyadas, o pa\u00eds esti\u00f3 un territorio de soberan\u00eda feudal compartita, d'una man por o bispe d'Urchel y d'atra man d'o conte de Foix, a qui succedi\u00f3 en primeras o rei de Francia y dimpu\u00e9s a Republica Francesa. En l'actualidat, Andorra se define como un estato social y democratico de dreito rechito por un coprencipau parlamentario, estando os coprencipes actuals Joan Enric Vives (bispe d'Urchel) y Emmanuel Macron (president de Francia). L'actual chefe d'o Gubierno d'Andorra ye Antoni Mart\u00ed Petit.\nA luenga oficial d'Andorra ye o catal\u00e1n, estando o catolicismo a relichi\u00f3n d'a mayor parti d'os suyos habitants.\nHistoria.\nSeguntes diz a leyenda, Andorra fue fundata por l'emperador Carlo Magno. Se diz que cinco mil andorranos, a las \u00f3rdens de Marco Almugaver, aduyoron a os exercitos imperials, que se trobaban en o cuello de Pimorent y en Campcard\u00f3s, a luitar contra os musulmans d'Al-Andalus. Carlos Magno, en reconoixencia a l'aduya que li heban feito os suyos habitants, atorg\u00f3 a suya protecci\u00f3n a Andorra, declarando-la pueblo sobir\u00e1n l'anyo 805. En l'Archivo d'o Prencipau, se i conserva una carta d'a fundaci\u00f3n d'Andorra, atorgata por Carlos Magno, encara que ixa carta no ye acceptata por toz os historiadors en haver estato redactata en una epoca muit posterior.\nPrehistoria y Edat Antiga.\nMientres o Mesolitico, bellos chicoz grupos humans s'instaloron en cuevas amanatas a la Valira, como por eixemplo a Balma de la Margineda (9000 aC - 8000 aC), o mas antigo chacimiento arqueolochico d'Andorra. D'o Neolitico meyo s'han trobato os apedacamientos de la Feixa del Moro en Juberri. O 5 de chunio de 2001 se troboron en Ordino un sarcofago feito con losas de pizarra que conteneba os repuis humans mas antigos d'as vals, am\u00e1s de brazalets y recipients d'alfarer\u00eda de ceramica con alimentos. Y entre as edaz de Bronze y d'o Fierro s'han trobato os d'el Cedre en Santa Coloma (2000 aC - 1000 aC).\nOs repuis arqueolochicos tami\u00e9n preban a existencia d'una civilizaci\u00f3n prelatina, que charraba una luenga basco-aquitana, que ha dixato repuis prou evidents en a toponimia andorrana, que podr\u00eda estar o pueblo d'os andosins. O que ye indiscutible ye que en o chacimiento de l'Oral, en a parroquia d'Encamp, s'han trobato repuis d'a cultura iberica. A primera referencia escrita sobre os andosins se troba en a descripci\u00f3n que en faci\u00f3 o historiador griego Polibio sobre o paso d'An\u00edbal por os Pireneus. As fuents historiograficas describen a os andosins como un grupo organizato arredol d'una ciudat en as vals d'Andorra con un espacio rural y que f\u00e1cil que siga un subgrupo d'os cerretans d'a part alta d'a val d'o r\u00edo Segre. Se conoix tmi\u00e9n que os andosins heban establito relacions comercials a travi\u00e9s d'a v\u00eda romana \"Strata Ceretana\" de l'Alto Urchel y a Cerdanya. En [[Sant Vicen\u00e7 d'Enclar], encara que ye un chacimiento medieval, tami\u00e9n se i han trobato monedas i ainas romanas.\nMientres o [[sieglo V]] os [[visigodos]] fuoron prenendo o control de territorios d'o sud de [[Galia]] y [[Hispania romana|Hispania]] adintro de l'[[Imperio Romano d'Occident]]. En ixas envueltas, Andorra siempre esti\u00f3 a la marguin d'o [[reino visigodo de Tolosa]] y dimpu\u00e9s d'o [[reino visigodo de Toledo]] en estar-ne prou luent y estar-ne prou aislata, pero a un ran local ya feba parte d'a [[diocesi d'Urchel]].\nEdat Meya.\nTres sieglos dimpu\u00e9s, os [[musulmans]] berbers y arabes d'o [[Califato Omeya de Dom\u00e1s]] conquerioron a [[peninsula iberica]], trescruzando dill\u00e1 d'os [[Pireneus]] t'atacar o [[Reino franco]]. Mientres bels anyos, as vals d'Andorra dependeban indreitament d'os sarracins dica l'anyo [[785]]. L'anyo [[732]], [[Carlos Martel]] los redot\u00f3 en a [[batalla de Piteus (732)|batalla de Piteus]], aturando asinas a suya expansi\u00f3n enta o norte, encara que continoron asentatos en os Pireneus. Posteriorment [[Carlos Magno]] crey\u00f3 a [[Marca Hispanica]] integrando-ie Andorra a l'[[Imperio Carolinchio]] l'anyo [[817]].\nOrganizaci\u00f3n politico-administrativa.\n[[Imachen:Andora.png|thumb|right|250px|Parroquias d'Andorra.]]\nAndorra se divide en siet [[Parroquias d'Andorra|parroquias]], tanto eclesiasticament como civil. Civilment, a parroquias son o primer y unico ran administrativo por debaixo d'o [[Gubierno d'Andorra]], encara que belunas tienen organizacions menors com os \"cuarts\" ([[Ordino]], [[la Massana]] y [[Sant Juli\u00e0 de L\u00f2ria]]) u os \"ve\u00efnats\" (en [[Canillo]]). O gubierno que chestiona a parroquia se diz [[com\u00fan]], formato por os [[consellero comunal|consellers comunals]] (cargo esleito equivalent a o [[consellero]]) y os que encabezan o gubierno comunal o [[consul mayor]] (equivalent a l'[[alcalde]]) y o [[consul menor]].\nPopularment as parroquias d'as vals d'a [[Valira d'Orient]] y d'a [[Valira d'o Norte]], ye decir as parroquias d'[[Encamp]], [[Canillo]], [[la Massana]] y [[Ordino]], s'han conoixito como os \"parroquias altas\". Por contraposici\u00f3n a la resta de parroquias se les diz, pero no tanto sob\u00e9n, \"parroquias baixas\". Encara que tami\u00e9n se puet trobar a denominaci\u00f3n de \"parroquias centrals\" ta as d'[[Andorra la Viella]] y [[Escaldes-Engordany]].\nCheograf\u00eda fisica.\n[[Imachen:Andorra topographic map-ca.svg|thumb|250 px|Mapa topografico d'Andorra.]]\n[[Imachen:Andorra nasa world wind.png|thumb|250 px|Imachen de satelite d'Andorra.]]\n[[Imachen:Monta\u00f1aandorrana.JPG|thumb|250 px|Paisache alp\u00edn andorrano.]]\nAndorra se troba en a [[Peninsula Iberica]], en a cordelera d'os [[Pireneus]] en una rechi\u00f3n montanyosa formata por l'alta cuenca d'a [[r\u00edo Valira|Valira]]. Bi ha 65 picos con mas de 2.500 m d'altaria, d'os que o [[pico Comapedrosa|Comapedrosa]] en ye o mas alto con 2.942 m. Ye una rechi\u00f3n de [[cinglo]]s y de [[val]]s estreitas por a on fluyen numerosos cursos d'augua que s'unen ta formar os diferents [[r\u00edo]]s prencipals. Bi ha dos vals prencipals situatas en o Pireneu axial, afluents d'a Valira: a ribera d'Ordino u [[Valira Norte]] y a [[Valira d'Encamp]] u d'Orient, que s'unen en [[Les Escaldes]]. En [[2004]], a [[val d'o Madriu-Perafita-Claror]] fue declarada [[Patrimonio d'a Humanidat]] por a [[UNESCO|Unesco]]. [[Andorra la Viella]] ye a capital mas alta d'[[Europa]].\nRelieve.\nO pa\u00eds se caracteriza por as suyas tucas de materials [[paleozoico]]s, que se debantan por dencima d'os 2.600 msnm y tienen o suyo punto mas alto a 2.942 msnm am\u00e1n d'o [[Plan de l'Estany]] en a muga hispano-francesa. A obertura d'as vals en planas se debe a l'orichen [[sistema morfoclimatico glacial|glacial]] de belunas d'ellas, entreficatas entre fuertes pendients y en as partis altas bi ha [[cul glaciar|culs]]. L'actividat humana se centra en a val transversal norte-este - sudueste, que a partir d'o [[puerto d'Envalira]], con 2.407 msnm, baixa dica os 840 msnm, cuan a [[Valira]] dentra en [[Catalunya]].\nHidrograf\u00eda.\nO pa\u00eds ye travesato por tres r\u00edos prencipals. A [[Valira d'Orient]] naixe en a parti mas oriental, tien un recorrito de 23\u00a0km y pasa por as poblacions de [[Canillo]] y [[Encamp]], confluindo con o r\u00edo [[Valira d'o Norte]], que naixe en os [[lacos de Tristaina]], tien un recorrito de 14\u00a0km y pasa por as poblacions d'[[Ordino]] y [[la Massana]] ta en zaguer\u00edas, plegar a la localidat d'[[Escaldes-Engordany]], a on confluye con dos r\u00edos ta formar a [[Valira|Gran Valira]], con un recorrito d'11,6\u00a0km y un cabal anyal meyano de 13 m3 cubicos por segundo. Iste zaguero, en a suya baixada enta o sud, remata desembocando en o [[r\u00edo Segre]] en [[la Seu d'Urgell]] que, a la vegada, ye afluent d'o [[Ebro]].\nAndorra tien mas de 60 [[laco]]s. Os mas representativos son o [[laco de Juclar]], a superficie d'o cual ye a mas ampla de toz os lacos d'o Prencipau con 21 hectarias y que, mientres a epoca estival y debito a la manca d'augua, puet veyer-se dividito en tres lacos diferents, encara que en realidat ye o mesmo, o [[laco de l'Illa]] con 13 hectarias, o [[estanyo d'Engolasters]] con 7 hectarias y os tres [[lacos de Tristaina]].\nVechetaci\u00f3n.\nA vechetaci\u00f3n ye tipica d'a [[versant]] meridional d'os Pireneus, de tipo montanyosa continental con [[Zonaci\u00f3n altitudinal|pisos bioclimaticos]]: selva submediterrania de [[caixico]]s y [[Quercus ilex|carrasca]]s, mas entalto [[Abies alba|abet]] y [[pinar]]s de [[Pinus sylvestris|pin royo]] (piso [[piso mont\u00e1n|mont\u00e1n]]), [[pinar]]s de [[Pinus uncinata|pin negro]] (piso [[piso subalp\u00edn|subalp\u00edn]]), y a la fin [[tasca de montanya|tasca]]s u pratos [[piso alp\u00edn|alpin]]s en as [[tuca]]s.\nFauna.\nA fauna que ye a tipica d'alta montanya con presencia de [[vueitre]], [[Capra aegagrus aegagrus|craba salvache]], [[Rupicapra rupicapra|sarrio]], [[Vulpini|rabosa]], [[Pyrrhocorax pyrrhocorax|gralla de pico royo]], [[Lepus|liebre]], [[Pica pica|garza]], [[Sciurus vulgaris|esquiruelo]], [[Sus scrofa scrofa|chabal\u00edn]], [[Salmo trutta fario|truita]] etc. Se pueden trobar especies autoctonas, d'o [[Pireneu catal\u00e1n]], como a [[vaca parda d'os Pireneus]] y l'[[Ursus arctos|onso pardo]].\nClima.\nO clima ye [[clima mediterranio|mediterranio d'alta montanya]] ixuto, suau y fresco por a nueit mientres o [[verano]] y fredo con precipitacions en forma de [[nieu]] d'[[hibierno]], se producen variacions en o clima pendendo de l'altaria y a orientaci\u00f3n y tien un porcentache alto de d\u00edas soliatos. D'hibierno a temperatura meyana d'as poblacions d'altaria meyana como [[Les Escaldes]] ye de -1\u00a0\u00b0C de minima y 6\u00a0\u00b0C de maxima, en o verano a meyana oscila entre os 12\u00a0\u00b0C (min.) y 26\u00a0\u00b0C (max.).\nEconom\u00eda.\n[[Imachen:Hotel Kandahar (Pas de la Casa).jpg|250px|thumb|Hotel Kandahar, en [[El Pas de la Casa|Pas de la Casa]].]]\n[[Imachen:Tabaksveld in Sispony.JPG|thumb|250px|Campos de Tabaco en [[Sispony]], [[La Massana]].]]\nTradicionalment Andorra ha estato un pa\u00eds agr\u00edcola y ganadero encara que, dende a [[decada de 1950]], o [[sector primario]] ha ito perdendo importancia. A producci\u00f3n [[Agricultura|agr\u00edcola]] ye limitata, ya que nom\u00e1s o 2% d'a tierra ye cautivable, plantando-se [[tabaco]] en buena parti d'o terreno, y a prencipal actividat [[ganader\u00eda|ganadera]] ye a crianza bovina y equina, basatas en un sistema d'espleitaci\u00f3n [[Agricultura extensiva|extensivo]]. En o [[sector secundario]] predominan as industrias de transformaci\u00f3n ([[fumarret]]z, [[puros]] y muebles) y industrias primarias.\nRespective a las exportacions y importacions, o 60% d'as importacions y o 70% d'as exportacions provienen u tienen como dest\u00edn o mercato [[Espanya|espanyol]]. En zaguer\u00edas d'o [[sieglo XX]] o prencipal suministrador yera [[Francia]] dica [[1999]] que ha baixato un anyo dezaga d'atro dica o 19% actual, se creye que o motivo en ye cultural, a presencia de muitos interpresarios d'orichen espanyol, a mayor facilidat de transporte con o sud y o pre mas economico d'os productos manufacturatos d'[[Espanya]].\nActualment o [[sector terciario]] representa, seguntes estimacions, o 80% d'o [[Producto interior bruto|PIB]] andorrano, estando o [[turismo]] o sector prencipal d'a econom\u00eda andorrana. Nueu millons de personas la visitan anyalment, atraitas por a suya condici\u00f3n de [[paradiso fiscal]], as suyas [[estaci\u00f3n d'esqu\u00ed|estacions d'esqu\u00ed]] y a diferencia de pres en o [[comercio]] respecto d'os pa\u00edses vecins, encara que iste zaguero s'ha erosionato recientment mientres as econom\u00edas francesa y espanyola s'han ubierto, proporcionando una disponibilidat mas ampla de biens y tarifas mas baixas. En anyo [[2005]], o pa\u00eds recibi\u00f3 11.049.490 vesitants, d'os que o 57,2% yeren espanyols, o 39,8% franceses y nom\u00e1s un 3,0% veniban d'atros estatos.\nO sector financiero, constituito por 5 entidaz bancarias perteneixients a l'[[Asociaci\u00f3n de Bancos Andorranos]] que, a la vegada, ye miembro d'a [[Federaci\u00f3n Bancaria d'a Uni\u00f3n Europea|Federaci\u00f3n Bancaria]] d'a [[Uni\u00f3n Europea]], tami\u00e9n contribuye substancialment a la econom\u00eda.\nOs achents socials son:\nAndorra no ye un miembro de pleno dreito d'a [[Uni\u00f3n Europea]] pero, dende [[1990]], tien una relaci\u00f3n especial y ye tractata como si fese parti d'ella ta o comercio de biens manufacturatos (libres d'impuestos) y como no miembro d'a UE ta os productos agricolas.\nPolitica impositiva y bancaria.\nTradicionalment Andorra ha estato un [[paradiso fiscal]], tanto por l'ausencia de bels impuestos como por a existencia d'a protecci\u00f3n legal d'o secreto bancario pero con un control muit estricto sobre o blanqueyo de diners procedent d'o crimen organizato.\nActualment Andorra no apareixe en a lista grisa de pa\u00edses no cooperants d'a [[Organizaci\u00f3n ta a Cooperaci\u00f3n y o Desenvolique Economico|OCDE]], porque o [[10 de marzo]] de [[2009]], o gubierno andorrano siny\u00f3 a Declaraci\u00f3n de Par\u00eds con Fran\u00e7a, en a reuni\u00f3n d'o [[G-20]] en [[Londres]], ta deixar d'estar considerato paradiso fiscal por a [[Organizaci\u00f3n ta a Cooperaci\u00f3n y o Desenvolique Economico|OCDE]] ya que [[Nicolas Sarkozy]] heba menazato con dimitir como chefe d'estato andorrano. A causa d'istas presions, Andorra ha sinyato tractats d'intercambeo d'informaci\u00f3 fiscal con [[Austria]], [[Monaco]], [[Liechtenstein]], [[San Marino]], [[Francia]], [[Belchica]], [[Archentina]], [[Pa\u00edses Baixos]], [[Portugal]] y [[Espanya]].\nTa as autoridaz [[Espanya|espanyolas]], por eixemplo, Andorra deix\u00f3 d'estar considerato un paradiso fiscal o [[10 de febrero]] de [[2011]] cuan dentr\u00f3 en vigor l'alcuerdo d'intercambeo d'informaci\u00f3n fiscal sinyato en l'anyo 2009 entre os dos pa\u00edses.\nCon o paso d'o tiempo Andorra ha augmentato a presi\u00f3n impositiva en creyar os impuestos de mercader\u00edas ([[IMI]]), de servicios (ISI), de producci\u00f3n interna (IPI), actividaz comercials (IAC) y sociedaz, am\u00e1s d'os prochectos impositivos de creyaci\u00f3n d'un [[IVA]] (4'5% y reducci\u00f3n d'1%) y impuestos d'a renda ta treballadors no residents en o pa\u00eds.\nMoneda.\n[[Imachen:PessetaAndorrana.JPG|thumb|200px|Diez pecetas andorranas]]\nEncara que o Prencipat no tien moneda oficial, dende l'[[1 de chinero]] de [[2002]] se fa servir l'[[euro]] como moneda \"de facto\". Antis d'a dentrata d'a moneda unica europea, os presupuestos estatals se feban en [[peceta]]s, encara que comercialment tami\u00e9n s'emplegaba o [[franco franc\u00e9s]]. Excepcionalment s'ha emetito una moneda propia sin valor legal, o \"[[moneda andorrana|diner]]\".\nA diferencia d'atros [[Microestato|chicoz estatos]] europeus que fan servir l'euro, Andorra no emite os suyos propios euros, encara que en octubre de [[2004]] s'inicioron as negociacions entre Andorra y a [[Uni\u00f3n Europea]] ta formalizar un alcuerdo que le permita emitir as suyas propias monedas. En [[2010]] s'han aturato momentaniament as negociacions ya que habr\u00eda d'adaptar-se a normativa a la europea, que entre d'atras encluyir\u00eda a conversi\u00f3n d'o \"[[Institut Nacional Andorr\u00e0 de Finances]]\" en un [[banco central]], permitindo a instalaci\u00f3n de bancos europeus en Andorra, etc.\nInfraestructura.\nTransportes.\n[[Imachen:CG-1 Km9 Centre Comercial de Sant Julia de Loria.JPG|thumb|CG-1 km.9 am\u00e1n de [[Sant Juli\u00e0 de L\u00f2ria]]|250px]]\nAndorra se comunica con l'exterior por v\u00eda terrestre, fueras d'os camins rurals, nom\u00e1s bi ha tres carreteras ta salir d'o Prencipau. A via duanera de la Farga de Moles [[N-145]]/CG-1, a via duanera de Pas de la Casa CG-2/N-22 y a CS-110 ta ir a [[Os de Civ\u00eds]], un [[periclave]] [[Alto Urchel|urchelenco]] ya que no ye connectato por carretera con o rete viario catal\u00e1n.\nActualment son construindo-se cuantas obras en infraestructuras viarias como, por eixemplo, a enamplaci\u00f3n de carrils en as carreteras prencipals, a supresi\u00f3n de puntos negros en o rete viario y a construcci\u00f3n de cuantos t\u00fanels, d'os que s'han prencipiato treballos en o [[T\u00fanel d'as dos Valiras]] ta connectar istas parroquias.\nRespective a o [[transporte publico]], disposa tanto de servicios d'autobuses urbans como interurbans que connectan con [[la Seu d'Urgell]], [[Barcelona]] ciudat y os aeropuertos catalans ([[aeropuerto d'el Prat|el Prat]], [[aeropuert de Reus|Reus]], [[Aeropuerto de Chirona - Costa Brava|Chirona]] y [[aeropuerto de Leida-Alguaire|Leida]]) d'una man, y con poblacions francesas d'atra, como [[Tolosa]].\nNo existe un rete ferroviario ni instalacions d'aviaci\u00f3n comercial, si [[helipuerto]]s. L'aeropuerto mas amanato ye l'[[aeropuerto de la Seu d'Urgell]], d'aviaci\u00f3n esportiva, y os de [[aeropuerto de Leida-Alguaire|Leida-Alguaire]], [[aeropuerto de Tolosa|Tolosa]] y [[aeropuerto de Barcelona|Barcelona - el Prat]]. O ferrocarril mas amanato se troba en [[l'Ospitalet]], a diez kilometros d'a muga francesa en a \"gara internacional Andorra-l'Ospitalet\" y existen connexions d'autob\u00fas con a gara d'[[tren d'alta velocidat|alta velocidat (AVE)]] de [[gara de Leida Pireneus|Leida Pireneus]].\nTelefonia y internet.\nO proveedor de [[telefono|telefon\u00eda]] fixa, m\u00f3bil y Internet ye \"[[Servei de Telecomunicacions d'Andorra]]\" con o nombre comercial de \"[[Andorra Telecom]]\", que tami\u00e9n chestiona o [[dominio de primer ran territorial]] (ccTLD) [[.ad]]. O rete telefonico ye composato por connexions de rel\u00e9s de radio con [[microondas]] entre centrals ta as connexions locals, y cercuitos terrestres enta Espanya y Francia ta as comunicacions internacionals.\nCorreu postal.\n[[Imachen:Buz\u00f3n de Correos en Andorra.jpg|thumb|230px|Buz\u00f3n de Correus en Andorra]]\nO servicio de [[correu]] lo atienden as company\u00edas publicas espanyolas y francesas, [[Correus]] (\"Sociedad Estatal Correos y Tel\u00e9grafos\") dende [[1928]] y \"[[la Poste]]\" dende [[1931]].\nEn 2004, s'introducioron os [[codigo postal|codigos postals]] seguntes l'orden protocolario d'as parroquias:\nDemograf\u00eda.\nRelichi\u00f3n.\nA poblaci\u00f3n autoctona d'Andorra ye [[Ilesia Catolica|catolica]]; Andorra pertanye a la [[diocesi d'Urchel]].\nReferencias.\n[[Categor\u00eda:Andorra|*]]"}
{"id": "1212", "revid": "610", "url": "https://an.wikipedia.org/wiki?curid=1212", "title": "Angola", "text": "A Republica d'Angola ye un estato d'a costa occidental d'Africa, que muga con a Republica Democratica d'o Congo a lo norte y a l'este, con Zambia a l'este, con Namibia a lo sud y con l'Oceano Atlantico a l'ueste. Angola encluye tami\u00e9n o enclau de Cabinda, a o norte, entre a Congo y a Republica Democratica d'o Congo, y ye o pa\u00eds mas amanato a la colonia britanica de Santa Helena. A capital ye Luanda."}
{"id": "1213", "revid": "401", "url": "https://an.wikipedia.org/wiki?curid=1213", "title": "Antigua y Barbuda", "text": "Antigua y Barbuda ye un pa\u00eds islenco d'America, que se troba situato en America Central, en l'Oceano Atlantico. Formato por as islas de Antigua, Barbuda y Redonda, fa parte d'as Antillas, y tien a suya capital en Saint John's.\nA suya poblaci\u00f3n ye de 67.448 habitants (2001) en una superficie de 442 km\u00b2, con una densidat de poblaci\u00f3n de 152 hab/km\u00b2.\nOrganizaci\u00f3n politico-administrativa.\nA isla d'Antigua se divide en seis parroquias u \"parishes\" en angl\u00e9s:\nTanto a isla de Barbuda como a isla deshabitata de Redonda tienen o estatus de dependencia."}
{"id": "1215", "revid": "69718", "url": "https://an.wikipedia.org/wiki?curid=1215", "title": "Arabia Saudita", "text": "O Reino d'Arabia Saudita (en arabe y alfabeto arabe \u0627\u0644\u0645\u0645\u0644\u0643\u0629 \u0627\u0644\u0639\u0631\u0628\u064a\u0629 \u0627\u0644\u0633\u0639\u0648\u062f\u064a\u0629, \"al-Mamlaka al-\u02bbArabiyya as-Sa\u02bb\u016bdiyya\") ye un pa\u00eds d'Asia, situato en a peninsula Arabica. Muga con Iraq, Chordania, Kuwait, Om\u00e1n, Qatar, Emiratos Arabes Unitos y Yemen. A l'este, muga con o Golfo Persico, y a l'ueste con a mar Roya.\nA suya poblaci\u00f3n ye de 28.161.417 habitants en una superficie de 2.149.690 km\u00b2, con una densidat de poblaci\u00f3n d'11 hab/km\u00b2. A suya capital, que ye am\u00e1s a prencipal ciudat d'o pa\u00eds, ye Riyadh. Atras ciudaz importants son Chidda, por a suya poblaci\u00f3n, y A Meca y Medina, que son consideratas dos ciudaz santas d'o Islam. O pa\u00eds fa parte d'a ONU, d'a OPEP, y d'a Liga Arabe.\nPoliticament, Arabia Saudita ye una monarqu\u00eda absoluta dende o momento mesmo d'a suya independencia, estando l'actual Rei d'o pa\u00eds Fahd bin Abdul Aziz.\nDende os anyos 1930 o pa\u00eds ha conoixito un constant desembolique economico, vinclato mas que mas a o petrolio (que se i descubri\u00f3 en 1938), estando actualment o pa\u00eds o primer exportador mundial d'ixe producto, y tenendo am\u00e1s o 25% d'as reservas mundials de petrolio. Gracias a la suya producci\u00f3n de petrolio, Arabia Saudita, un estato naixito en realidat mientres o sieglo XX, ha consolidato una ampla influencia en Orient Meyo y en os pa\u00edses arabes, mas que mas en as monarqu\u00edas d'o Golfo Persico. A suya politica internacional, con una posici\u00f3n muit conservadora, se relaciona con os Estaus Unius, anque a elite politica d'o pa\u00eds s\u00eda muit confesional y partidaria d'o islamismo wahabista de radiz sunn\u00ed. Antiparte, con o producto d'a venda de petrolio a l'exterior, ha millorato notablement o nivel de vida d'os suyos ciudadans.\nEtimoloch\u00eda.\nO nombre d'o pa\u00eds tien dos partes, fendo referencia primera d'ixas partes a o nombre cheografico d'o territorio, que se troba situato en a peninsula arabica y que ye o lugar d'orichen d'os arabes, y estando a segunda parte vinclata a la Casa de Saud, o nombre d'a dinast\u00eda que i reina dende a suya independencia. Ye asinas, chunto con Liechtenstein, o solo pa\u00eds d'o mundo en tener o suyo nombre orichinato en o nombre d'a dinast\u00eda reinant.\nHistoria.\nL'Arabia pre-islamica.\nEn a peninsula arabiga anterior a l'Islam, o territorio no teneba so que chicotas ciudaz de tipo mercantil, situatas en o Hichaz y en a parte sudoccodental d'o pa\u00eds, en puestos amanatos a la mar Roya y a las antigas rotas comercials maritimas que a travi\u00e9s d'ixa mar y de l'Oceano Indico conectaban l'actual India con Europa.\nMahoma, o profeta de l'Islam, naixi\u00f3 en a ciudat d'A Meca en 570 y en primer\u00edas d'o sieglo VII logr\u00f3 a primer estructura politica com\u00fan en a peninsula arabiga, creyata sobre l'alacet d'os arabes, pero mas que mas sobre o Islam, que esdeveniba asinas o cimento que cohesionaba a estructura politica territorial. Dimpu\u00e9s d'a suya muerte (632), os suyos succesors establiron l'alacet d'un gran imperio que s'estendillaba dende a India a l'este dica a peninsula iberica a l'ueste, y que abracaba tot o canto sud d'a mar Mediterrania dica a muga en Anatolia con l'Imperio Bizant\u00edn, fendo-se tota ista expansi\u00f3n en nom\u00e1s que muit poquetas decadas. Como consecuencia d'ista expansi\u00f3n, encara que en yera en as suyas or\u00edchens, a peninsula arabiga qued\u00f3 a la marguin d'o nuevo estato que se devant\u00f3 (o Califato Omeya) dende os anyos 660. Asinas, dende o sieglo X y dica primer\u00edas d'o sieglo XX, A Meca y Medina se trobaban baixo o control d'un gubernant local, o \"shariff d'a Meca\", pero que por un regular no yera o representant d'un poder politico independient sino que depeneba d'un d'os grans imperios islamicos con seu en ciudaz como Bagdad, Caire u Istambul. Antiparte, a mayor parte d'o territorio d'a peninsula que hue ye Arabia Saudita torn\u00f3 a la situaci\u00f3n anterior a l'Islam, esdevenindo una atra vegata un territorio baixo o control de cuantas tribus nomadas.\nEn o sieglo XVI, l'Imperio Otom\u00e1n heba esdevenito o prencipan poder islamico, adhibindo-ie os territorios d'as marguins d'a mar Roya y d'o golfo Persico, aproveitando tami\u00e9n ta reclamar a suya soberan\u00eda sobre os territorios interiors. Os otomans continoron dominando o territorio mientres o siguients cuatre sieglos, encara que cal parar cuenta que o grau de control que i teneban no esti\u00f3 mai constant, y que iste grau de control variaba seguntes a fuerza u a debilidat que teneban as autoridaz centrals otomanas en cada momento historico.\nHistoria moderna.\nA Historia moderna d'Arabia Saudita prencipia en 1744, que esti\u00f3 a calendata en a cuala Muhammad ibn Abd-al-Wahhab como l\u00edder relichioso (os d'a suya secta ser\u00edan conoixitos como wahabistas) y Muhammad ibn Saud como l\u00edder politico (un capitoste de tribu en o Neched) estioron os establidors d'un estato unificato en o centro d'a peninsula arabica, encara que teneban que luitar d'una man con atras familias destacatas d'o territorio y d'atra man con l'Imperio Otom\u00e1n y con Echipto, potencias foranas con muita influencia politica y relichiosa en a pensinsula en ixas envueltas. Ibn Saud y os suyos succesors convirtioron por a fuerza a lo wahabismo a muitas tribus beduinas, que quedoron unitas. En l'anyo 1773 sozmetioron Riad, en l'anyo 1792 Qatar y en l'anyo 1793 a rechi\u00f3n de Hasa, que yera habitata por chiitas. En l'anyo 1802 os saudins atacoron Karbala y destruyoron los puestos santos d'os chiitas. En l'anyo 1803 conquirioron A Meca y forachitoron a los pelegrins. Estos exitos obligoron a los otomans a intervenir seriament. O sold\u00e1n otom\u00e1n orden\u00f3 d'actuar a lo pach\u00e1 d'Echipto Mehmet Al\u00ed, y os echipcios ocuporon Neyed en os anyos 1818-1824 y en 1837-1840. O estato saudita qued\u00f3 redueito a Riad y a suya redolata, y en l'anyo 1880 Riad fue preso por os sham\u00eds de Hail, que yeran aliatos d'os otomans.\nEn 1902 Abdelaziz ibd Saud dimpu\u00e9s d'estar exellato en Kuwait conquiri\u00f3 a ciudat de Riad, que dica ixe inte yera a seu d'un clan arabe rival d'os sham\u00eds. Riad esdeveni\u00f3 a suya propia capital, sozmeti\u00f3 o Neched, forachit\u00f3 a los otomans de Hasa en 1913 y crey\u00f3 colonias de \"ijwan\", beduins sedentarizatos convertitos en combatients d'o wahabismo. En l'anyo 1913 l'Imperio Britanico y l'Imperio Otom\u00e1n se repartioron as arias d'influencia en Arabia oriental. Os britanicos consiguioron a part d'Arabia orientata enta a costa d'o Golfo d'Ad\u00e9n y d'a Mar Arabiga d'o Golfo Persico dica Qatar. Neched y Hasa pasoron a estar en a esfera otomana. En Arabia occidenal o sharif d'A Meca Hussein, o emir d'Asir Muhammad al-Idrisi y o im\u00e1n de Yemen Yahya reconoixioron l'autoridat otomana. Este equilibrio se creb\u00f3 en a Primera Guerra Mundial.\nEn 1915 os britanicos yeran en guerra con os otomans y permitioron que os liders arabes se rebelasen contra os otomans pa protecher a Canal de Suez y os suyos intreses en o Golfo Persico. Os britanicos contemploron a posibilidat de creyar un Califato arabe. En aviento de 1915 os britanicos firmoron un alcuerde con Ibn Saud que permitiba a los saudins de liberar-se d'a sobiran\u00eda otomana. O sharif d'A Meca Husein fue proclamato por os britanicos rei de Hijaz.\nDimpu\u00e9s d'a Primera Guerra Mundial bi heba rivalidat entre a dinast\u00eda Hachem\u00ed (de Husein) y a dinast\u00eda Saudita (de Ibn Saud). Ibn Saud se refirm\u00f3 en os militants \"ijwan\", qui creyoron importants colonias dende 1919 que yeran partidarias de Ibn Saud y \u00e9l reivindicaba. D'esta traza Ibn Saud se fue estendillando por o Hichaz, y os britanicos lo permitioron como premio por a suya colaboraci\u00f3n con os Aliatos mientres a Primera Guerra Mundial. En l'anyo 1920 conquiri\u00f3 a mayor part d'o territorio atribuito a lo emir de Kuwait en 1913. En l'anyo 1921 s'anexion\u00f3 o emirato d'os sham\u00eds y o norte d'Arabia. Os ijwan penetraban en Irak y Transchordania y esto oblig\u00f3 a la \"Royal Air Force\" a forachitar-los en 1922. Os britanicos preboron de mediar entre os saudins y as atras dinast\u00edas, y Ibn Saud accept\u00f3 as mugas con Irak y Kuwait. Hussein no queri\u00f3 negociar con os saudins.\nO 4 de marzo de 1924 os turcos abolioron o califato, Hussein se proclam\u00f3 Califa y os britanicos li retiroron o refirme. Ibn Saud enampl\u00f3 suyos dominios por tot o Neched en una expansi\u00f3n contina dica 1926. Entre agosto de 1924 y aviento de 1925 Ibn Saud conquiri\u00f3 Hichaz. En chinero de l'anyo 1929 Abdelaziz ibd Saud se proclam\u00f3 rei de Hichaz y sold\u00e1n de Neched, territorios que fuoron unificatos ta establir l'actual Arabia Saudita en 1932.\nDende que en 1938 se i descubri\u00f3 petrolio, Arabia Saudita esti\u00f3 centro de l'atenci\u00f3n por ixe recurso, esdevenito un recurso de gran magnitut, fendo posible a consolidaci\u00f3n d'o reino y d'a fegura d'o mesmo monarca y tami\u00e9n atorgando os recursos economicos t'amillorar o nivel de vida d'a poblaci\u00f3n mesmo que ta enamplar a suya influencia politica en l'exterior d'o pa\u00eds. A tamas d'ixo, o 25 de marzo de 1975 fue asasinato o rei Faisal ibn Abdelaziz (u Faisal II d'Arabia Saudita), encara que esti\u00f3 asasinato por uno d'os suyos sobrins. Dende o descubrimiento d'o petrolio, Arabia Saudita chira en torno de tres prencipios fundamentals: o salafismo como fuent inspiradora, o petrolio cmo furnidor de fondos y l'alianza con os Estaus Unius como meyo de potenciar l'acci\u00f3n exterior d'o pa\u00eds, amplament conservadora, protectora d'as monarqu\u00edas d'a comarca y activa en a oposici\u00f3n a o chiismo radical.\nCuan en 1979 cay\u00f3 a monarqu\u00eda en Ir\u00e1n, Arabia Saudita se transform\u00f3 no nom\u00e1s que en o prencipal suministrador de petrolio a los Estaus Unius y a atros pa\u00edses d'a Uni\u00f3n Europea sino que tami\u00e9n l'aliato estratechico d'os occidentals ta controlar o Golfo Persico.\nEn 1991 o pa\u00eds, firme aliato d'os Estaus Unius en Orient Meyo, faci\u00f3 parte d'a coalici\u00f3n internacional liderata por os estausunidenses mientres a Guerra d'o Golfo contra Iraq, que heba invadito Kuwait, una atra monarqu\u00eda en a comarca con a cuala os saudins teneban amplos vinclos politicos y economicos. Ta organizar l'ataque contra Iraq, os estausunidenses disponioron de facilidaz atorgatas por o Gubierno saud\u00edn en forma de bases militars en territorio saud\u00edn, encara que ixo crebaba con a ideya estendillata por os saudins d'estar os l\u00edders d'a causa relichiosa islamica en o mundo. Tami\u00e9n colabor\u00f3 con tropas y material, aportando alto y baixo 120.000 militars, 21 vaixiellos, 145 avions, 550 tanques, etc. Dende ixe inte, os estausunidenses mantienen una chicota presencia militar en o pa\u00eds, ta controlar as suyas linias de cmunicaci\u00f3n en Irak.\nPolitica y gubierno.\nEstructura de gubierno.\nA instituci\u00f3n central de gubierno d'Arabia Saudita ye a monarqu\u00eda saudita. A Lei Basica de Gubierno, adoptata en 1992 declara que Arabia Saudita ye una monarqu\u00eda gubernata por os fillos y nietos d'o primer rei, Abd-al-Aziz ibn Sa\u00fcd. Tami\u00e9n afirma que l'Alcor\u00e1n ye a Constituci\u00f3n d'o pa\u00eds, que se riche en base a la xaria (lei islamica). D'alcuerdo con o Index de Democracia de \"The Economist\", o gubierno d'Arabia Saudita ye o seteno rechimen mas autoritario d'entre os 167 pa\u00edses evaluatos.\nNo se reconeixen os partitos politicos u as eleccions nacionals, fueras d'as eleccions locals que se celebroron en l'anyo 2005, cuan a participaci\u00f3n yera reservata ta os ciudadans barons. Os poders d'o rei son teoricament limitatos aintro d'os limites d'a lei islamica y d'atras tradicions sauditas. Tami\u00e9n ha de mantener un consenso entre a familia reyal saudita, os l\u00edders relichiosos (\"Ulemas\"), y atros elementos importants en a sociedat saudita. O gubierno saudita aduya a estendillar o islam a travi\u00e9s d'a financiaci\u00f3n d'a construcci\u00f3n de mezquitas y madrasas (escuelas alcoranicas) en tot o mundo. Os prencipals miembros d'a familia reyal trigan a o rei entre \u00e9ls mesmos, con l'aprobaci\u00f3n posterior d'os ulemas.\nOs reis sauditas han venito desembolicando un gubierno central. Dende 1953, o Consello de Ministros, nombrato por o rei, l'ha asesorato en a formulaci\u00f3n d'a politica cheneral y diriche as actividaz d'a creixient burocracia. Iste consello ye composato por un Primer ministro y vente ministros.\nA lechislaci\u00f3n proviene d'a resoluci\u00f3n d'o Consello de Ministros, ratificata por Reyal Decreto, y ha d'estar compatible con a xaria. Os 150 miembros de l'Asamblea Consultiva, nombratos por o Rei, han limitato os poders lechislativos. A chusticia s'administra d'alcuerdo con a xaria por meyo d'un sistema de tribunals relichiosos; os chueces son nombratos por o rei con a recomendaci\u00f3n d'o Consello Chudicial Supremo, composato por doce churistas d'alto ran. A independencia d'o poder chudicial ye protechita por lei. O rei actua como o mas alto tribunal d'apelaci\u00f3n y tien a facultat d'indulto.\nOrganizaci\u00f3n territorial.\nArabia Saudita ye dividita en 13 provincias (en arabe \u0645\u0646\u0637\u0642\u0629 u \"mintaqa\", en plural \"manateq\"):\nCheograf\u00eda.\nTopograf\u00eda.\nO reino ocupa alto u baixo o 80% d'a superficie d'a peninsula d'Arabia, trobando-se entre as latituz 16\u00ba y 33\u00ba N, y as lonchituz 34\u00ba y 56\u00ba E. En l'anyo 2000, Arabia Saudita y Yemen sinyoron un alcuerdo ta fixar as mugas entre \u00e9ls que yeran en disputa. Una parti important d'as mugas d'o sud d'o pa\u00eds con os Emiratos Arabes Unitos y Om\u00e1n no se troban bien definitas, asinas que a grandaria exacta d'Arabia Saudita ye desconoixita. O gubierno saud\u00edn estima que a superficie ye de 2.217.949\u00a0km\u00b2. Atras fuents sinyalan que puet variar entre os 1.960.582\u00a0km\u00b2 y os 2.240.000\u00a0km\u00b2. Por un regular se gosa listar como o 14eno estato mas gran d'o mundo.\nO disierto d'Arabia y as arias semideserticas y de matullos asociatas dominan a cheograf\u00eda d'Arabia Saudita - se veiga a fotograf\u00eda de satelite a la dreita - formando, de feito, u conchunto de disiertos. Entre \u00e9ls se troba l'aria cubierta d'arena mas gran d'o mundo, o Rub' al Khali (literalment \u201cSector vueito\u201d), que domina a parti d'o sud d'o pa\u00eds y que cubre mas de 647.500\u00a0km\u00b2. A suya altaria var\u00eda dende os 800 metros am\u00e1n d'a muga con Yemen dica cuasi o livel d'a mar en o Golfo Persico. Una chicota aria arenosa d'alto u baixo 57.000\u00a0km\u00b2, dita Al-Naf\u016bd, se troba en a parti norcentral d'o pa\u00eds. Un gran arco d'arena, l'Al Dahna, de cuasi 1,450\u00a0km de longaria, encara que en bels puestos con una amplaria de nom\u00e1s 50\u00a0km, une Al-Naf\u016bd con Rub\u02bf al-Khali. Virtualment no existen r\u00edos u lacos permanents en o pa\u00eds, encara que bi ha a-saber-los uadis. A tierra ye por un regular pobre y bi ha grans arias que se troban de tot cubiertas por piedras. As poquetas arias f\u00e9rtils se pueden trobar en depositos aluvials en os uadis, arrius, u oasis.\nA prencipal caracteristica topografica ye a meseta central que puya a escape dende a mar roya ta descender dimpu\u00e9s gradualment enta o Neched y o Golfo Persico. L'altaria d'a meseta ye d'alto u baixo 1.370 metros en a parti occidental y de bels 760 metres en l'este. Como a pendient d'a meseta baixa enta o Golfo Persico, bi ha a-saber-las saladas (\"sabkhahs\") y pa\u00fals. En o norte, as tierras altas occidentals tienen altarias de dica 1.500 metros sobre o livel d'a mar, baixando amoniquet enta os 1.200 metros en a redolada de Medina y puyando enta os 3.000 metros en a zona sudeste. En a costa d'a Mar Roya, a estreita plana costera, conoixita como o Tihamah no existe cuasi en a zona norte y s'enampla en baixando ta o sud. Bi ha cortatos a o largo de toda a costa d'a mar Roya fueras d'una chicota zona a o norueste d'A Meca. A provincia sudoccidenta d'Asir ye montanyosa, y ast\u00ed se troba o Mont Sawda, que ye considerato por un regular o punto mas alto d'o pa\u00eds. A suya altaria s'estima que ye entre os 3.133 y os 3.207 metros.\nClima y biodiversidat.\nFueras d'a zona sudoccidental d'a provincia d'Asir, Arabia Saudita tien un clima desertico con temperaturas estremadament altas de d\u00eda y una important baixata d'as temperaturas de nueiz. A temperatura meyana de verano ye alto u baixo de 45\u00a0\u00b0C, encara que se puede plegar a os 54\u00a0\u00b0C de maxima. D'hibierno a temperatura no gosa cayer por debaixo d'os 0\u00a0\u00b0C. En primavera y ag\u00fcerro fa calor, estando as temperaturas meyas de 29\u00a0\u00b0C alto u baixo. As precipitacions anyals son poquismas. A rechi\u00f3n d'Asir ye diferent, debito a la influencia d'os monzons de l'oceano Indico, que apareixen por un regular entre octubre y marzo. Bi ha una meya de 300 milimetros cubicos de plevia en iste periodo, lo que fa un 60% d'a precipitaci\u00f3n anyal total.\nEntre a fauna tipica s'incluyen os lupos, hienas, mongoos, babuins, llebres, ratas d'arena, y cherbos. Os animals mayors comos gacelas, oryx, y leopardos yeran relativament numerosos dica os anyos 1950, cuan a cazata dende veh\u00edclos de motor reduci\u00f3 a suya poblaci\u00f3n dica cuasi extinguir-los. Entre as aus s'incluyen os falcons (que se prenen y entrenan ta cazar), alicas, vueitres u bulbuls. Bi ha cuantas especies de serpients, muitas d'ellas verenosas, y numerosos tipos de fardachos. A vida marina ye prou rica en o Golfo Persico. Entre os animals domesticos mas habituals s'incluyen camelos, uellas, crabas, monos, y gallinas. Reflectando as condicions deserticas d'o pa\u00eds, a flora d'Arabia Saudita ye formata prencipalment por chicoz matullos que amenistan poca augua. Bi ha unas pocas arias con hierba y \u00e1rbols en o sud d'Asir. A palmera datilera (Phoenix dactylifera) se troba prou estendillata.\nEconom\u00eda.\nArabia Saudita tien una economia basata mas que mas en o petrolio y o gubierno mantiene un fuerte control sobre as prencipals actividaz economicas d'o pa\u00eds. As reservas de petrolio en l'anyo 2003 plegan a cifras de 260 mil milions de barrils, ye decir o 24% d'as reservas mundials. Ye o primer exportador de petrolio y o l\u00edder en o cartel d'a OPEP. O sector petrolero representa o 75% d'os ingresos presupuestarios ta o pa\u00eds, o 40% d'o suyo PNB y o 90% d'os suyos ingresos por exportacions. Debito a o petrolio, parti d'a costa y d'o territorio d'o pa\u00eds son seriament contaminatos.\nAlto u baixo o 40% d'o PNB proviene d'o sector privato. Arabia Saudita teni\u00f3 un papel preponderant en os esfuerzos d'a OPEP en 1999 por augmenta os pres d'o petrolio, reducindo a suya producci\u00f3n. En l'anyo 2005, y debito a o incremento d'a demanda d'o petrolio os ingresos por iste concepto augmentoron substancialment estimando-se en un superavit presupuestario de mas de 28 mil millons de d\u00f3lars estausunidenses.\nDemograf\u00eda.\nA poblaci\u00f3n d'Arabia Saudita s'estima que yera en 2007 de 27,6 millons, incluyindo-ie os alto u baixo 5,5 millons de foranos residents. Dica os anyos setanta, a mayor\u00eda d'a poblaci\u00f3n yera nomada u semi-nomada; debito a o rapedo creiximiento economico y urb\u00e1n, mas d'o 95% d'a poblaci\u00f3n actual ya s'ha estableixito. A tasa de natalidat ye de 29,10 naiximientos por cada 1.000 personas, y a tasa de mortalidat ye nom\u00e1s de 2,55 muertos por 1.000 personos. Bellas ciudaz y oasis tienen densidaz de mas de 1.000 personas por kilometro cuadrato.\nEvoluci\u00f3n demografica:\nPoblaci\u00f3n por etnias y nacionalidaz.\nA mayor\u00eda d'os habitants d'Arabia Saudita son, etnicament parlando, arabes, tanto autoctonos como de fuera d'o pa\u00eds. Entre os pueblos arabes con cierta idiosincrasia tenemos os \"awazim\" de l'este, os benighafir d'a val homonima, os hutaim y os shammar de Neched y os rwala. Os habitants d'Asir, Nayr\u00e1n y Yiz\u00e1n son afins a los yemenins.\nOs datos demograficos sobre as diferents comunidaz presents se mantienen en secreto u son secretas u dificils de cuantificar. Muitos arabes de pa\u00edses vecins son treballadors d'o reino, y podr\u00edan estar una cuarta part d'a poblaci\u00f3n y entre ellos os mes numerosos ser\u00edan os yemenins. Tami\u00e9n bi ha una important presencia de palestins.\nBi ha habitants naixitos d'Arabia Saudita d'orichen etnico mixto que descienden de turcos, iran\u00eds, indonesios, indios, africanos, entre atros; a mayor\u00eda immigroron como pelegrins y residen en a rechi\u00f3n d'Hichaz a o costato d'a costa d'a mar Roya.\nBi ha un numero significativo d'expatriatos asiaticos, mas que mas d'a India, Pakist\u00e1n, Bangladesh, Indonesia y Filipinas. Bi ha menos de 100.000 occidentals en o pa\u00eds.\nRelichi\u00f3n.\nEn Arabia Saudita, i trobamos os dos puestos mas sagratos d'o islam, concretament en as ciudaz d'a Meca y de Medina. Cinco vegatas a o d\u00eda, os musulmans son gritatos dende os minaretz d'as mezquitas a rezar. O cabo de semana lo constituyen o chueves y o viernes. A relichi\u00f3n musulmana (monote\u00edsta) afirma tener as mesmas radices que o chuda\u00edsmo y o cristianismo; manimenos, a practica d'o cristianismo, a presencia d'ilesias y a posesi\u00f3n de materials relichiosos cristianos ye vedata de tot. A os chodigos etnicos se les permite vivir en o pa\u00eds, con a condici\u00f3n previa de que s\u00edan musulmans practicants y parlen arabe. L'Alcor\u00e1n ye a constituci\u00f3n d'Arabia Saudita y a xaria ye a base d'o suyo sistema legal y denguna atra relichi\u00f3n no se puet practicar en o pa\u00eds.\nO islam prohibe o consumo de toc\u00edn y d'alcohol y ista lei s'aplica estrictament en tot o pa\u00eds.\nExiste una instituci\u00f3n en o pa\u00eds conoixita como \"mutawa\" u polic\u00eda relichiosa, tami\u00e9n conoixita como a \"Polic\u00eda ta a Promoci\u00f3n d'a Virtut y Prevenci\u00f3n d'o Vicio\". Tien 3.500 oficials y mils de voluntarios, y a suya faina consiste en fer cumplir a lei islamica. Tienen o poder d'arrestar a cualsiquier hombre u muller que se troben reunitos publicament sin que s\u00edan familia y tami\u00e9n tienen o poder de prohibir y encautar productos, como podr\u00edan estar chuegos, cd's de musica occidental, cintas y atros productos que no se consideren compatibles con as leis d'a xaria.\nMientres o mes de chunio d'o ramad\u00e1n, tanto musulmans como chents d'atras relichions residents en o pa\u00eds han de seguir l'ayuno prescrito por as leis relichiosas. Fumar, minchar u beber en publico mientres iste mes ye penato con garchola ta os sauditas, u con a expulsi\u00f3n immediata d'o pa\u00eds ta os foranos.\nBels millons de fidels musulmans acuden cada anyo en peregrinaci\u00f3n u \"Al-Hach\" a la Meca y a os puestos santos d'o islam d'os arredols, que se realiza en unas calendatas especificas d'o calandario musulm\u00e1n; u bien o pelegrinache menor u \"umra\" que se puet fer cualsiquier momento de l'anyo.\nA demograf\u00eda relichiosa exacta d'o pa\u00eds ye dificil de calcular, ya que o gubierno informa que o 100% d'os ciudadans son musulmans. Os musulmans chiitas ser\u00edan menos d'o 10 % d'a poblaci\u00f3n y se concentran en Hasa.\nCultura.\nEsportes.\nO f\u00fatbol ye o esporte mes popular y practicato d'Arabia Saudita, estando-ne o suyo organismo rector a Federaci\u00f3n de F\u00fatbol d'Arabia Saudita y a suya competici\u00f3n mes important ye a Saudi Premier League. Os suyos equipes partecipan en as competicions internacionals organizatas por a Confederaci\u00f3n d'Asia de F\u00fatbol (\"Asian Footbal Confederation\").\nAnque a partecipaci\u00f3n en os Chuegos Olimpicos no habr\u00eda d'estar influitos por a relichi\u00f3n, as mullers no pueden partecipar en os Chuegos Olimpicos, por motivacions de tipo relichioso en a interpretaci\u00f3n d'o Islam que se fa en o pa\u00eds. \nArabia partecipa dende os Chuegos de M\u00fanich 1972. Arabia bi ha ganato dos medallas en os Chuegos Olimpicos: una d'archent de Hadi Soua'an Al-Somaily en atletismo, en a preba de 400 m lisos, y atra de bronze en hipica de Khaled Al-Eid.\nCompeticions esportivas.\nEn l'anyo 1992 se precipi\u00f3 organizar a Copa Rey Fahd, a on chugaban os campions continentals y o campi\u00f3n d'o mundo de f\u00fatbol, cada dos anyos. Dimpu\u00e9s de l'anyo 1997 a Copa cambeya o suyo nombre a Copa Confederacions y Arabia deixa d'estar a seu permanent. Dende l'anyo 2005 s'organiza cada cuatre anyos estando a suya seu o mesmo pa\u00eds que organiza a Copa Mundial de F\u00fatbol l'anyo siguient."}
{"id": "1216", "revid": "69718", "url": "https://an.wikipedia.org/wiki?curid=1216", "title": "Archentina", "text": "A Republica Archentina (\"Rep\u00fablica Argentina\" en castellano) ye un estato d'America d'o Sud. Muga a lo norte con Bolivia y Paraguai, a l'este con Brasil, Uruguai y l'Oceano Atlantico, y a l'ueste con Chile, pa\u00eds con que comparte o sud d'a cordelera d'os Andes. A capital d'o pa\u00eds ye Buenos Aires y as ciudaz mas importants en son Cordoba, Rosario, Mendoza, Santa Fe y La Plata.\nArchentina ye o segundo pa\u00eds mas gran en superficie d'o subcontinent sudameric\u00e1n, dimpu\u00e9s de Brasil, y o ueiteno mas amplo d'o mundo, con una superficie de 2.766.890 km\u00b2, encara que reclama am\u00e1s 969.464\u00a0km\u00b2 de l'Antartida Archentina, en conflicto con os territorios reclamatos por Chile y o Reino Uniu. Archentina tami\u00e9n reclama a sobirania d'os territorios britanicos d'as Islas Malvinas y as Islas Cheorchias d'o Sud y Sandwich d'o Sud.\nA suya poblaci\u00f3n ye de habitants y tien una densidat de poblaci\u00f3n de hab/km\u00b2.\nToponimia.\nA palabra \"Archentina\" proviene d'o lat\u00edn \"argentum\" que significa archent. Ya dende epocas de Pedro de Mendoza ta referir-se a la rechi\u00f3n d'o R\u00edo d'a Plata, s'emplegaban os nombres de \"Gobernaci\u00f3n d'o R\u00edo d'a Plata\" y \"Provincias d'o R\u00edo d'a Plata\".\nO r\u00edo que da o suyo nombre a lo virreinato, ye o mesmo que en 1516 Juan D\u00edaz de Sol\u00eds clam\u00f3 \"Mar Dulce\", dito tami\u00e9n \"R\u00edo de Santa Mar\u00eda\" y \"R\u00edo de Sol\u00eds\". Os portugueses lo clamaban \"R\u00edo de Prata\" a causa d'os rumors que deciban que existiban de metals preziosos, y que finalment s'impos\u00f3 como R\u00edo d'a Plata (\"R\u00edo de la Plata\" en castellano).\nA latinizaci\u00f3n d'o nombre apareixi\u00f3 en un atlas veneci\u00e1n de 1526, y dimpu\u00e9s Mart\u00edn del Barco Centenera, miembro d'a expedici\u00f3n de Juan Ortiz de Z\u00e1rate, imitando a Ercilla con a suya \"L'Araucana\", public\u00f3 en 1602 un luengo poema d'a historia d'o R\u00edo d'a Plata y d'os reinos de Per\u00fa, Tucum\u00e1n y d'o estato de Brasil, baixo lo titulo \"La Archentina\" en o que se deciba a lo territorio d'o R\u00edo d'a Plata \"L'Archentino\" (\"El Argentino\" en castellano).\nCheograf\u00eda fisica.\nO territorio archentino se situa entre a cordelera d'os Andes y l'Oceano Atlantico. O pa\u00eds puet dividir-se en tres arias cheograficas clarament diferenciatas:\nA lo nord-este y o centro-este d'o pa\u00eds, se i troban os r\u00edos mas importants que corresponden a la Cuenca d'a Plata, a tercera cuenca mas gran en amplaria d'o hemisferio occidental, formata por os r\u00edos Paraguai, Bermejo, Colorado, Uruguai, y o mas luengo, lo r\u00edo Paran\u00e1. Os r\u00edos Uruguai y Paran\u00e1 se conectan y forman o estuario d'o R\u00edo d'a Plata, o mas gran d'o mundo, que desemboca en l'Oceano Atlantico. O territorio que se troba entre os dos r\u00edos, antis d'unir-se se conoixe como a Mesopotamia.\nArchentina tien 4.665 kilometros de costa. L'aria de l'Oceano Atlantico sobre a plataforma continental ye muit ampla, y se conoixe localment como a mar Archentina. Se i troban importants recursos pesquers y petroliers. L'alternancia entre as corrients fredas de l'Antartida y as calidas de Brasil premiten que as temperaturas costeras no baixen de traza uniforme con l'aumento d'a latitut. A costa meridional d'a Tierra de Fuego forma l'extremo norte d'o Pasache de Drake.\nPolitica y gubierno.\nEstructura constitucional.\nA zaguera dictadura, que prencipi\u00f3 en l'anyo 1976, inici\u00f3 a suya cayita con a redota d'Archentina en a Guerra d'as Malvinas, y en 1983 se facioron eleccions democraticas. Ra\u00fal Alfons\u00edn, o primer president democratico dimpu\u00e9s d'a dictadura, s'enfrontin\u00f3 con diversos retos, encluyindo-ie un debantamiento militar, y renunci\u00f3 seis meses antis d'a fin d'o suyo periodo de mandato. Carlos M\u00e9nem fue designato president, y dimpu\u00e9s d'una reforma constitucional, consigui\u00f3 estar reesleito por un periodo de cuatre anyos mas, dica 1999, calendata en a que Fernando de la R\u00faa fue esleito, estando a primera transici\u00f3n pacifica en muitas decadas.\nA Constituci\u00f3n archentina de 1853, reformata substancialment en 1994, estableixe una deseparaci\u00f3n de poders definita adintro d'un sistema presidencialista. O poder executivo lo tien o president, esleito con o vicepresident por un periodo de cuatre anyos con a posibilidat de reelecci\u00f3n. A potestat lechislativa ye exercita por o Congreso d'a Naci\u00f3n (\"Congreso de la Naci\u00f3n\", en espanyol), composato por o Senau, con 72 miembros, y a Cambra de Deputatos (\"C\u00e1mara de Diputados\") con 257 miembros. O poder chudicial recaye sobre a Cort Suprema de Chusticia.\nOs partius politicos mas grans d'Archentina son o \"Partido Justicialista\" (PJ), un partiu d'orichen peronista, y a \"Uni\u00f3n C\u00edvica Radical\" (UCR), establita en 1890.\nOrganizaci\u00f3n territorial.\nTerritorialment Archentina ye organizata en 23 provincias y a Ciudat Autonoma de Buenos Aires que ye a capital d'a federaci\u00f3n. As provincias tienen toz os poders que no han estato explicitament delegatos a lo gubierno federal en a constituci\u00f3n nacional. As provincias s'encargan d'impartir chusticia, de chestionar os afers relacionatos con l'amostranza primaria y d'asegurar o rechimen municipal.\nAs provincias archentinas s'organizan internament en un sistema congresual, esleyindo os representants d'o poder lechislativo y o gubernador d'a provincia (poder executivo) de manera separata. Teoricament, o president d'Argentina tien a facultat d'intervenir en as provincias t'asegurar-ne a forma republicana de gubierno u ta esfender o territorio d'as invasions estrancheras, encara que en a practica ha intervenito en diversas ocasions militarment u en casos en que o gubierno provincial ha estato acusato de corrupci\u00f3n.\nA mayor\u00eda d'as provincias d'o centro y norte d'o pa\u00eds son anteriors a la creyaci\u00f3n d'Archentina como estato independient (ye decir, ya feban parti d'os virreinatos espanyols de Sudamerica). Manimenos, as provincias con presencia significativa d'amerindios u con una baixa poblaci\u00f3n yeran territorios nacionals administratos por o Gubierno federal antis de convertir-se en provincias autonomas. O zaguer territorio en convertir-se en provincia ha estato Tierra d'o Fuego, Antartida y Islas de l'Atlantico Sud, qui lo faci\u00f3 en 1991.\nDica 1825, epoca en que as Provincias Unitas d'o R\u00edo d'a Plata prencipioron a emplegar oficialment o nombre d'\"Archentina\", a Provincia Oriental (que en 1829 se convertirba en a Republica Oriental d'Uruguai) y a provincia de Tarija (que dimpu\u00e9s ferba parti de Bolivia) yeran provincias constitucionals archentinas.\nDiez ciudaz mas importants.\nAs diez ciudaz mas importants son:\nCheograf\u00eda humana y sociedat.\nDemografia.\nA mayor\u00eda d'os inmigrants europeus, que plegoron t'Archentina (especialment entre a Primera y a Segunda Guerra Mundial) s'establioron en as ciudaz, as cualas ofreixeban fainas, educaci\u00f3n y atras oportunidaz ta ingresar en a clase meyana. Os treballadors agricolas tami\u00e9n s'establioron en as grans ciudaz, especialment en Buenos Aires que ha centralizato lo creiximiento d'o pa\u00eds. Dende os anyos 1990, muitos lugars rurals han estato despoblatos debito a l'abandono d'o servicio ferroviario y a importaci\u00f3n masiva de productos importants baratos que han reemplazato a los productos locals producitos a chicota escala, en dentrar en servicio o sistema de convertibilidat que manteneba la valor d'o d\u00f3lar estausunidense artificialment baixo. Hue en d\u00eda un tercio d'a poblaci\u00f3n total d'o pa\u00eds vive en l'aria metropolitana de Buenos Aires, tami\u00e9n conoixita como o Gran Buenos Aires. As siguients son as arias metropolitanas con una poblaci\u00f3n superior a lo mill\u00f3n d'habitants:\nLuengas.\nO castellano ye a luenga oficial d'Archentina a nivel nacional. Pero, en 2004, a provincia de Corrientes declar\u00f3 a cooficialidat d'o guaran\u00ed en l'amostranza y en os actos de gubierno. En as comunidaz indichenas se parla tami\u00e9n o quichua, l'aimara y o mapudungun (a luenga d'os mapuches). Tami\u00e9n se parlan muitas luengas d'orichen europeu (ruso, dialectos italianos y hebreus, alem\u00e1n, etc.) en as grans ciudaz.\nCultura.\nEsporte.\nOs esportes mes populars son o f\u00fatbol, y o baloncesto anque tami\u00e9n son muito practicatos atros como o rugby, o tenis, l'atletismo, o hockey hierba, o hockey sobre patins y voleibol. En a zona d'a Cordillera d'os Andes son populars os esportes d'hibierno."}
{"id": "1217", "revid": "401", "url": "https://an.wikipedia.org/wiki?curid=1217", "title": "Armenia", "text": "Armenia (en armenio \u0540\u0561\u0575\u0561\u057d\u057f\u0561\u0576, \"Hayastan\", o \u0540\u0561\u0575\u0584 \"Hayq\"), oficialment Republica d'Armenia, ye un pa\u00eds sin de salita a o mar situato en Eurasia entre a mar Negra y a mar Caspia, en o Caucaso meridional. Muga con Turqu\u00eda a l'ueste, Cheorchia a lo norte, Azerbaich\u00e1n a l'este, y Ir\u00e1n. Actualment fa parti d'a Comunidat d'Estatos Independients.\nHistoria.\nO 23 de setiembre de 1991 Armenia proclam\u00f3 a suya independencia d'a URSS, estando a sola republica socialista sovietica que sigui\u00f3 o cauz legal, con un referendum. A lo mes vinient Ter Petrossian fue esleito president d'a Republica.\nEn ixos primers anyos d'independencia y de descomposici\u00f3n d'a URSS i habi\u00f3 tropas sovieticas que colaboraban en a muga d'Armenia y Azerbaich\u00e1n en a deportaci\u00f3n d'armenios, mientres os armenios de Karabakh yeran en rebeli\u00f3n ubierta y encomenzoron a vencer a los chenocidas azerins a servicio d'a republica d'Azerbaich\u00e1n, y dimpu\u00e9s a forachitar a los azerins de l'Alto Karabakh, (y a los meskhetas asentatos por os azerins). Os armenios de Karabakh y os armenios d'Azerbaich\u00e1n refuchiatos en Karabakh consiguioron controlar o 10 % d'Azerbaich\u00e1n, y creyar un corredor con Armenia. Plegoron a controlar dica a ribera ezquierda de l'Araxes, en a muga con Ir\u00e1n, dica que l'exercito iran\u00ed intervini\u00f3 creyando una zona de seguridat de 10\u00a0km.\nOrganizaci\u00f3n territorial.\nArmenia ye dividita en 11 provincias. Istas se claman \"marzer\" (\"\u0574\u0561\u0580\u0566\u0567\u0580\") u en a forma singular \"marz\" (\"\u0574\u0561\u0580\u0566\") en armenio.\nEsporte.\nOs esportes mes populars son a luita, l'halterofilia, o judo, o f\u00fatbol, o boxeyo y os esportes d'hibierno, anque l'esporte nacional ye l'aixedrez. En iste esporte Tigran Petrosian esti\u00f3 campi\u00f3n d'o mundo dende 1963 dica 1969, l'equipe d'Armenia tami\u00e9n esti\u00f3 campi\u00f3n en a Olimpiada d'Ajedrez de 2006."}
{"id": "1218", "revid": "69718", "url": "https://an.wikipedia.org/wiki?curid=1218", "title": "Australia", "text": "Australia ye un pa\u00eds d'Ocean\u00eda, situato en o hemisferio sud. A suya capital ye Canberra. A Mancomunidat d'Australia (\"Commonwealth of Australia\" en angl\u00e9s) ye a seisena naci\u00f3n d'o mundo en amplaria, a unica que ocupa tot un continent y a mayor naci\u00f3n d'Australasia. Estando una isla, no tiene mugas con atras nacions. Os vecins mes amanatos son Nueva Zelanda enta o sudeste y Pap\u00faa-Nueva Guinea, Timor Oriental y Indonesia enta o norte.\nA suya poblaci\u00f3n ye de 20.180.878 habitants (2003) en una superficie de 7.686.850 km\u00b2, con una densidat de poblaci\u00f3n de 2 hab/km\u00b2.\nO nombre d'Australia provi\u00e9n d'a frase latina \"terra australis incognita\" que significa \"tierra d'o sud esconoixita\".\nHistoria.\nAustralia lieva habitata dende fa 42.000 dica 48.000 anyadas, cuan os antipasatos d'os abor\u00edchents autralians bi plegoron dende o sudeste d'Asia. A tierra no fue descubierta per os europeus dica o sieglo XVII, cuan fue divisata y visitata per cuatre expedicions europeas (neerlandeses y britanicas).\nO Reino Uniu reclam\u00f3 os dos tercios orientals d'o continent por 1770 y os primers colonos fund\u00f3n en Nueva Galas d'o Sud una colonia penal britanica o 26 de chinero de 1788. Os atros territorios fuoron reclamatos per o Reino Uniu en 1829. A mayor parti d'os estatos, que mes tardi se achunt\u00f3n ta formar l'actual Australia, no yeran colonias penals.\nL'1 de chinero de 1901 a Mancomunidat d'Australia naixi\u00f3, como dominio de l'Imperio Britanico. Dende allora Australia esti\u00f3 independient, encara que o zaguer vinclo legal con o Reino Uniu no se creb\u00f3 dica 1986. Australia ye una monarqu\u00eda constitucional, con Carlos III d'o Reino Uniu reinando como \"Rei d'Australia\". En 1999 se faci\u00f3 un referendum ta cambear a Constituci\u00f3n y fer esdevenir Australia una republica, con un president esleito que substituyese a la reina como chefa d'estato, pero se refus\u00f3n istas reformas.\nEstatos y territorios.\nAustralia se trestalla en seis estatos y cuantos territorios. Os estatos son:\nOs territorios son:\nAustralia tien numerosos territorios menors como o Territorio d'a Bad\u00eda de Jervis, en Nueva Galas d'o Sud, administrato como base naval y puerto maritimo d'a capital.\nCuantos territorios externos son habitatos:\nAsaber-los de territorios son cuasi disiertos:\nO Territorio d'a Capital Australiana fue creato en o puesto esleito ta la capital Canberra. Canberra fue fundata como comprom\u00eds entre as dos ciudaz principals, Melbourne y Sydney.\nAtras ciudaz importants en Australia son Alice Springs, Cairns y Brisbana (en a costa oriental), Darwin (en a costa septentrional), Perth (en a costa occidental) y Adelaida (en a costa meridional). O 85 % d'a poblaci\u00f3n australiana reside en as ciudaz. Ye miembro de numerosos organismos internacionals como a Organizaci\u00f3n de Nacions Unidas, a Cooperaci\u00f3n Economica Asiatico-pacifica y a Mancomunidat Britanica.\nPolitica.\nA Mancomunidat d'Australia ye una monarqu\u00eda constitucional: A reina d'Australia ye a chefa oficial d'o Estato y ye representata per un Gubernador Cheneral. Practicament, a funci\u00f3n d'a Corona (y per tanto d'o Gubernador Cheneral) ye prou cerimonial. O poder executivo, en teor\u00eda representato per a Corona, ye exercito per un gabinet menato per o primer ministro. O primer ministro tami\u00e9n gosa estar o chefe d'o partiu con mayor\u00eda en a Cambra de Representants d'Australia, cambra baixa (dan 150 escanyos) d'un Parlamento bicameral. A cambra alta (76 escanyos) ye o Senau d'Australia, en a cual cada estato ye representato per doce senadors, independienment d'os habitants u os territorios que tienga cada estato. Cada tres anyadas se celebran eleccions, a ormino con a metat d'o Senau esviellato.\nCheograf\u00eda.\nA mayor parti d'o territorio australiano son territorios deserticos u semideserticos. O 40 % d'a superficie ye formata per dunas d'arena. Nom\u00e9s que os cantos sudoccidental y sudoriental tienen un clima temperato y espleitan un terreno moderatament f\u00e9rtil. A parti norte d'o estato tiene un clima tropical. L'amplismo arrecife d'a Gran Barrera (\"Great Barrier Reef\" en angl\u00e9s) ye a mayor barrera de coral d'o mundo y chace am\u00e1n d'a costa nord-este. L'Urulu u a Penya d'Ayers, en Australia central, ye o mayor monolito d'o mundo. Australia comprende o 90 % d'Ocean\u00eda.\nTami\u00e9n Australia poseye a isla de Tasmania, d'a cual la desepara o estreito de Bass. Australia se puede subdividir en tres rechions: o canto oriental do son os Alpes australianos y a gran catena trestalladera, l'occident do bi'n ha de mesetas y bellas zonas deserticas, y o centro do ye o laco Eire, o mes gran d'o pa\u00eds.\nEn o territorio desertico bels animals tipicos australianos i viven, como o canguro, o diaple de Tasmania, o dingo, o koala, y o em\u00fa. O paisache australiano* presenta cuatre menas de vechetaci\u00f3n: l'arbusto composato per eucaliptos d'alters dica 40 metros, o \"malee\" formato per eucaliptos no mes alters de cinco metros, a \"mulga\" ye composata de plantas acacias, a la fin o mont baixo formato de barzas chicotas.\nO fuso horario d'o continent var\u00eda de UTC+8 dica UTC+10. Cualques islas plegan ta UTC+6'5 y UTC+11. Australia fa muga a o sud con l'Oceano Indico, a o norte con a Mar d'Arafura, a nord-este con a Mar de Coral, a o nord-este con a Mar de Timor, a o sudeste con a Mar de Tasman y a o sud con l'Oceano Indico.\nFauna y flora.\nEncara que siga una isla desertica y semiarida, en Australia no'n mancan d'habitats diversificatos ta acullir-bi-ne d'especies animals y vechetals. Per a gran edat d'o continent, os climas tan variables seguntes as estacions y o aislamiento cheografico larguismo, han puesto desembolicar-sen-bi una fauna y flora peculiars. As especies animals mes conoixitas son: a foca, o koala, o em\u00fa, l'ornitorrinco, o guombat y o equidna, que tanto ficacio clam\u00f3n ta os primers exploradors europeus. Manimenos caballos, uellas, vacas y coniellos bi esti\u00f3n importatos d'o continent europeu recientment. Australia poseye dos millons de cabezas de ganato ov\u00edn.\nEconom\u00eda.\nAustralia ye una econom\u00eda prospera de mena occidental, con una renda per c\u00e1pita a ran d'as cuatre econom\u00edas europeas. En as zagueras anyadas Australia ha concarato una crisi con un creiximiento cerenyo. A creixient producci\u00f3n en a econom\u00eda domestica fren\u00f3 as perdugas, y a confianza d'as interpresas y consumidors romani\u00f3 fuerte. O enfasis australiano ta as reformas ha estato atro d'os elementos d'a suya fuerza economica.\nPoblaci\u00f3n.\nCuasi toz os australianos tienen orichen en os inmigrants d'os sieglos XIX y XX, principalment d'o Reino Uniu y Irlanda (angleses, irlandeses, escoceses, galeses), y dimpuesas tami\u00e9n italianos, griegos, espanyols y portugueses, y mes recientment de nacions asiaticas. Os descendients d'os habitants orichinals, os abor\u00edchens australianos, constituyen o 2,2 % d'a poblaci\u00f3n (seguntes o censo de 2001). Como atras nacions desembolicatas, a poblaci\u00f3n australiana envelleixe, con mes de pensionistas que de personas en edat laboral.\nEn Australia se charra angl\u00e9s, encara que cualques comunidaz abor\u00edchents han guardato as suyas luengas, y un numero prou gran d'inmigrants de primera y segunda cheneraci\u00f3n ye biling\u00fce. Tres de cada cuatre australianos se declaran cristianos, principalment catolicos u anglicanos. Tami\u00e9n se practican atras relichions.\nEsporte.\nLo esporte, tiene un papel important en a cultura australiana, am\u00e1s d'estar emparau per un clima calido que afavoreix las actividaz a l'aire libre, y que la mayor\u00eda d'australianos vive en zonas costeras, convertindo a la placha en un puesto de recreo habitual y en una parte d'a identidat d'o pa\u00eds.\nCuasi un cuarto d'os australianos de mas de 15 anyos d'edat participa regularment en actividaz esportivas organizadas.\nEsportes populars en Australia son son lo f\u00fatbol australiano, lo f\u00fatbol, lo rugby y sus variantes, rugby League y rugby a 7, lo baloncesto, lo b\u00e9isbol, l'automovilismo, as cursas de caballos, lo tenis y o golf. A livel internacional, destaca tami\u00e9n en cricket, hockey y netball. Tami\u00e9n son prou populars os esportes acuaticos.\nCompeticions esportivas.\nI hai ligas profesionals de muitos esportes entre los cuals cal destacar la Australian Football League de f\u00fatbol australiano.\nInstalacions esportivas.\nD'entre las suyas instalacions esportivas cal destacar un centro d'alto rendimiento, l'Instituto Australiano d'o Esporte, d'o cual han saliu gran parte d'os esportistas d'alto livel d'o pa\u00eds, y que ye considerau como un d'os centros d'alto rendimiento esportivo mas importants d'o mundo.\nD'entre os grans estadios destaca o Melbourne Cricket Ground, un d'os estadios multiusos mas grans d'o mundo utilizau prencipalment ta partius de cr\u00edquet, f\u00fatbol, f\u00fatbol australiano y rugby, a mas de conciertos y estar lo estadio olimpico en os Chuegos Olimpicos de 1956."}
{"id": "1219", "revid": "69718", "url": "https://an.wikipedia.org/wiki?curid=1219", "title": "Caixico", "text": "Caixico / caixigo u robre ye a denominaci\u00f3n popular colectiva ta cualques especies d'\u00e1rbols en o chenero \"Quercus\" que tienen como caracteristica com\u00fan de totas ellas de tener fuellas caducas u marcescents, per contraposici\u00f3n con as \u00abcarrascas\u00bb u \u00ablecineras\u00bb, que son as especies arborias de fuella per\u00e9n.\nDistribuci\u00f3n.\nOs caixicos son presents en a mayor part d'Eurasia, fendo parte principal en muitas masas de selva por tot lo continent, en beluna d'as suyas especies. As selvas en as que bella especie de caixico i siga predominadera se suelen referir como \u00abcaixicars\u00bb (u \u00abcaixigars\u00bb en as parlas con tendencia a sonorizar as consonants xordas intervocalicas). Os caixicars amaneixen en as rechions que satisfaigan as necesidaz d'humedat mas elevadas que suelen tener os caixicos en comparanza con belaltras especies de \"Quercus\", per lo que se tornan cada vegada menos frecuents como mas ta'l sud siga la zona.\nEn Europa central y en as rechions d'influencia climatica atlantica, a especie \"Quercus robur\" ye una especie que gosa presentar gran desarrollo y se'n i troba con frecuencia. Manimenos, o dominio de condicions climaticas de tipo mediterranio (y dica sub mediterranio a lo mas) en Arag\u00f3n fa que cuasi no se'n i trobe, de \"Q. robur\". Per contra, \"Quercus petraea\", que ye una especie con requerimientos d'humedat y clima pareixitos a \"Q. robur\", se manifiesta en formacions muit chicorronas en as baixants d'ubago de cualques sistemas montanyeses. En i hai en l'Alto Arag\u00f3n en o piso montano, anque en ixa part d'o pa\u00eds se troba desplazato a sob\u00e9n per o favo, y tami\u00e9n se'n puede trobar en Moncayo y de forma relicta en as sierras d'Albarrac\u00edn y de Cuenca.\nEn existe, manimenos, belaltras especies millor adaptatas a las condicions submediterranias (mediterranias bel poquet mas humedas que de regular, sobre tot en norte y en a montanya): \"Quercus humilis\", \"Quercus faginea\" y \"Quercus pyrenaica\". As dos zagueras tienen a fuella marcescent. A mas gran part d'os caixicos que omne puede trobar per l'Alto Arag\u00f3n pertenecen bien a la especie \"Quercus faginea\" u bien a \"Quercus cerrioides\", que cualques autors consideran un hibrido d'entre \"Q. faginea\" y \"Q. humilis\".\nFruito.\nO fruito d'o caixico ye, per definici\u00f3n, o glan. Ista parola s'emplega de forma especifica ta nombrar os fruitos d'as especies arborias de \"Quercus\" con fuella caduca, que ixo ye, lo que se diz caixicos, pus tradicionalment s'ha quiesto considerar que tienen millors propiedaz nutritivas que as billotas (per contraposici\u00f3n, os fruitos d'as carrascas y coscollos).\nA importancia d'ista diferenciaci\u00f3n ye cabal si se considera que en a econom\u00eda ganadera d'enantes, mas que mas en a montanya, ta cuan a pastura faltaba en hibierno os glans yeran principals ta complementar l'alimentaci\u00f3n d'o bestiar de cr\u00eda y minimizar asinas as muertes sobre tot de corders y crabitos lactants que yeran una contumancia habitual en os meses fridos. A retreta d'a leit ye a primer reacci\u00f3n que manifiesta o cuerpo d'una fembra criadera cuan sufre malnutrici\u00f3n.\nTami\u00e9n s'emplegaba os glans ta alimentar a os tocins, anque menos de como se piensa. En l'Alto Arag\u00f3n, as principals consumideras de glans yeran as uellas y as crabas.\nDenominacions.\nOs fitonimos caixico y caixigo son as dos denominacions mas frecuents ta iste tipo d'\u00e1rbols en l'Alto Arag\u00f3n. A primera ye una versi\u00f3n conservadera con as consonants oclusivas xordas intervocalicas, mientres que a segunda ye a suya equivalent sonorizadera. As dos dimanan d'una radiz prerromana (talment celtica) que s'introduci\u00f3 en o lat\u00edn d'a Peninsula Iberica como \"*CAXICU(M)\" y probablement i sigui\u00f3 a evoluci\u00f3n \"*CAXICU\" &gt; caixico &gt; caixigo, con a particularidat que ista evoluci\u00f3n no s'habr\u00eda completato de tot en tota la cheograf\u00eda aragonesa, dando ixas dos variants diatopicas que son bien vivas en as parlas actuals. Tanto la una como l'altra contan con formas castellanizatas que fan part d'o lexico de substrato aragon\u00e9s en o castellano d'Arag\u00f3n: \u00ab\"cajico\"\u00bb y \u00ab\"cajigo\"\u00bb respectivament.\nSeguntes o lexicografo especializato en fauna y flora d'Arag\u00f3n Rafel Vidaller, a forma \u00abcaixico\u00bb se documenta alternativament en lugars cuasi por tot l'Alto Arag\u00f3n, sacando-ne a Ribagorza, dende a Chacetania (Botaya, Echo, Chaca, Ans\u00f3) dica Sobrarbe (Viello Sobrarbe, Vio, Ner\u00edn, Sercu\u00e9, Saruis\u00e9, Boltanya), en pasando per lugars de l'Alto Galligo (Acumuer), norte d'o Semontano de Balbastro (Rodellar) y diferents extremos d'a Plana de Uesca (Arguis, Santolaria de Galligo). Anque en cualques d'istes lugars a pronunciaci\u00f3n con /k/ ye minoritaria contra la que ye con /g/; p. ex. Vidaller cita \u00abcaixico\u00bb en A Buerda pero tami\u00e9n \u00abcaixigo\u00bb, que ye a sola variant que en chunto con a castellanizata \u00ab\"cajigo\"\u00bb en conoixen bels naturals.\n\u00abCaixigo\u00bb, adem\u00e9s de en A Buerda, se diz en muitos altros lugars que, en iste caso s\u00ed, incluyen a comarca de Ribagorza. Se documenta en Graus, Ben\u00e1s, Seira y Capella en Ribagorza, en Vio y Buerba en a val de Vio, en A Espunya y Tella en a val d'a Cinca, y en Bielsa en a val de Bielsa en Sobrarbe, y en Fonz en a Cinca Meya. \u00abCaixigo\u00bb ye adem\u00e9s a forma tipica en a val de Chistau y en Baixo Penyas (Sobrarbe) ta nombrar-lo.\nRobre.\nEn aragon\u00e9s, adem\u00e9s de as dos formas tipicas \u00abcaixico\u00bb y \u00abcaixigo\u00bb se i documenta encara viva (anque de manera residual) unaltra parola d'etimoloch\u00eda clarament latina que se mete de forma evident en conexi\u00f3n con altras luengas romances d'Espanya, como o catal\u00e1n y o castellano. Ye a parola \u00abrobre\u00bb (d'o lat\u00edn \"ROBUR, ROB\u014fRIS\"), \u00ab\"roble\"\u00bb en castellano y \u00ab\"roure\"\u00bb en catal\u00e1n.\nIsta denominaci\u00f3n s'ha documentau viva en Vio (val de Vio, Sobrarbe) como solo lugar de parla aragonesa, en Alins en a Ribagorza de parla catalana, Calasanz y Gabasa en Litera y en Torrociella d'Alcanyiz en o Baixo Arag\u00f3n a on que s'interpreta que i representa un elemento de substrato aragon\u00e9s en o castellano que actualment se i parla. Significativament, o solo municipio en a comarca d'Os Monegros que tiene un caixicar (o \u00abVedau de Robres\u00bb) ha nombre \u00abRobres\u00bb pero en o castellano con substrato aragon\u00e9s que se i parla en l'actualidat d'istes \u00e1rbols en dicen \u00ab\"cajicos\"\u00bb.\nManimenos, en os textos historicos d'aragon\u00e9s se i troba a-saber-las referencias a istes \u00e1rbols con ixa denominaci\u00f3n, lo que fa pensar que en bel altro tiempo hese puesto estar una denominaci\u00f3n muito mas difundida, lo menos en a val d'Ebro. En l'aria d'o Mayestrato veyemos una continuidat dende l'uso medieval rechistrato por textos d'o sieglo XV de Mirambel dica l'uso actual en Bord\u00f3n, y en o microtoponimo \"Valderrobres\" de Molins.\nEn as traduccions medievals veyemos \"robre\", y en a \"\"Grant Cronica d'Espanya\", compilaci\u00f3n historica de Chuan Ferr\u00e1ndez d'Heredia en trobamos un uso intresant:\nEn o \"Libro d'el Trasoro\" escriben \u00ab\"robres\"\u00bb en o cap\u00edtol que l'adedican a l'hipopotamo:\nEn o \"Libro d'as Marabillas d'o Mundo\"\" tami\u00e9n podemos veyer escrito \u00ab\"robre\"\u00bb:\nEn romanz navarro se gosa escribir \"robre\", y lo podemos veyer escrito en o mesmo Fuero Cheneral de Navarra:\nEn un texto navarro de 1413 de Santesteban de Ler\u00edn s'escribe \u00ab\"robre\"\u00bb:\nEn un altro de 1388 de Roncesvals tami\u00e9n podemos leyer-lo:\nTami\u00e9n ye significativo en ista direcci\u00f3n que una d'as villas principals d'a Matarranya se trobe documentada en aragon\u00e9s medieval como \u00ab\"Val de Rovres\"\u00bb."}
{"id": "1220", "revid": "610", "url": "https://an.wikipedia.org/wiki?curid=1220", "title": "Rubus idaeus", "text": "A chordonera (\"Rubus idaeus\" ) ye un arbusto no lenyoso d'a familia \"Rosaceae\" caracterizau por o suyo creiximiento sarmentoso, a presencia de punchas en as ramas y brancas, y por os suyos fruitos en forma de drupa multiple (\u00abpolidrupa\u00bb), muit apreciaus en gastronom\u00eda y reposter\u00eda, que reciben a denominaci\u00f3n de chordons.\nA especie fa parte d'o chenero \"Rubus\", com\u00fan con as barzas, con as que lochicament se troba muit emparentada. As caracteristicas morfolochicas d'a chordonera recordan a la suya parient a barza, pero no gosa manifestar un desarrollo tan important como ixaltra, en formando verdugos mas finez y creixendo mas a ran de tierra. Como a resta d'especies de \"Rubus\", as chordoneras tami\u00e9n se reproducen vechetativament y creyan formacions de muitos individuos chuntos, que reciben o nombre de chordonals.\nDistribuci\u00f3n.\nProcedent d'o norte d'Asia y d'Europa oriental (fueras de zonas muit septentrionals). En Arag\u00f3n ye prou corrient en o Pireneu y en a redolada de Moncayo. Se fa servir, con muita tradici\u00f3n en os lugars que rodian a Moncayo, ta aromatizar vins y licors y tami\u00e9n ta fer sucos y xaropes.\nDescripci\u00f3n morfolochica.\nO chord\u00f3n se describe como un matullo de fulla caduca provisto d'un tallo perenne curto y soterranio (u rizoma) a on que se forman anyalment una serie de canyas u percullos. A chordonera mide entre 1 y 2 metros d'altaria y presenta tallos lenyosos redondiatos y con brancas provistas de punchas finas y rectas poco resistents. As fuellas son pinnatas, con 3, 5 u 7 foliolos verdes en l'anverso y blanquinyosos y pilosos por o reverso. Os foliolos son toz s\u00e9sils u cuasi, fueras d'o que se troba en l'extremo, que tien peciolo.\nAs flors son blancas, hermafroditas y auto-f\u00e9rtils en a mayor\u00eda d'as variedaz. A corola ye formata por 5 petalos poco vistosos y o caliz ye persistent y formato por 5 sepalos. \nPresenta numerosos estambres libres y tiene cualques ovarios, pero nom\u00e1s un ovulo f\u00e9rtil, de traza que cada ovario orichinar\u00e1 una drupa chiquinina.\nO fruito ye un conchunto de diversas drupas (polidrupa) dito chord\u00f3n, de color royo no brillant y peludet, que madura de verano u d'ag\u00fcerro.\nO chord\u00f3n ye muit pareixido d'a mora d'a barza, pero se'n diferencia porque conserva a suya color roya en a matureza, mientres que as moras d'as barzas se tornan negras en o suyo estato maturo.\nFarmacoloch\u00eda.\nParti emplegata.\nOs suyos prencipios activos se troban tanto en as fuellas como en o fruito u as simients.\nComposici\u00f3n quimica.\nOs fruitos contienen un 1-2% d'acidos organicos, d'os cuals un 90% ye acido citrico. Am\u00e1s, en istos bi ha vitamina C, diversos zucres y pectina. As simients contienen un 24% d'aceite esencial y as fuellas flavonoides, mas que mas glucosidos de kempferol y taninos, os compuestos de fenol d'as fuellas que, como se sabe, tienen funci\u00f3n antioxidant y oscilan entre 4,8 i 12,0\u00a0mg d'equivalents d'acido galico.\nS'ha caracterizato por un numero considerable d'antocianinas, entre as cuals s'ha de destacar cianidin-3-soforosido, cianidin-3-(2(G)-glucosilrutinosido), cianidin-3-sambubiosido, cianidin-3-rutinosido y cianidin-3-xilosilrutinosido.\nUsos medicinals.\nAm\u00e1s d'estar comestible, d'o fruito se'n obtiene un xarope muit perfumato, colorants y modificadors d'a sabor.\nTradicionalment as fuellas s'han utilizato com a relaxant uterino, como estimulant y en infusi\u00f3n, ta o tractamiento de diarreras y atros trastornos gastro-intestinals.\nS'ha emplegato tami\u00e9n en ista forma ta amillorar os simptomas d'os costipatos y en Europa tami\u00e9n ta facilitar os partos.\nToxicidat.\nAs fuellas, debito a o suyo contenito en taninos, pueden producir molestias gastricas en personas predisposatas.\nEcoloch\u00eda.\nO chord\u00f3n vive mas que mas en marguins de tierra de camins, comas en as selvas y terrenos rocosos. En climas atlanticos tender\u00e1 a creixer en zonas baixas mientres que en climas calidos lo fer\u00e1 en zonas mas altas.\nGastronom\u00eda.\nO chord\u00f3n ye un fruito comestible sobrebueno, una mica mas aceto que a fraga, pero con un taste propio muit caracteristico y intenso. Se fa servir a sob\u00e9n en pasteler\u00eda.\nYe o ingredient prencipal d'una d'as mermeladas mas populars."}
{"id": "1224", "revid": "610", "url": "https://an.wikipedia.org/wiki?curid=1224", "title": "Austria", "text": "Austria (en alem\u00e1n \"\u00d6sterreich\"; nombre oficial: Republica d'Austria, \"Republik \u00d6sterreich\") ye un pa\u00eds y estato d'Europa, organizato como una republica federal y miembro d'a Uni\u00f3n Europea dende 1995. Austria ye situata en Europa Central y muga con Alemanya, Republica Checa, Eslovaquia, Hongr\u00eda, Eslovenia, Italia, Suiza y Liechtenstein.\nOs orichens de l'Austria chermanofona se troban en o sieglo IX, cuan os territorios de l'Alta y Baixa Austria estioron cada vegata mas poblatos. O nombre alem\u00e1n \"Ostarrichi\" ye documentato por primera vegata en un documento oficial de 996 y tien as suyas radices en o primer milenio a.C. Dende allora la palabra s'ha desenvolicato dica \"\u00d6sterreich\".\nAustria ye una democracia representativa parlamentaria formata nueu estatos federals y ye un d'os seis pa\u00edses europeus que han declarato neutralidat permanent. Austria ye miembro d'as Nacions Unidas dende a suya independencia en 1955 y dentr\u00f3 en a Uni\u00f3n Europea en 1995.\nToponimia.\nO nombre alem\u00e1n \"\u00d6sterreich\" deriva de l'alem\u00e1n antigo \"Ostarr\u00eechi\" \"Territorio de l'Este\". A primera forma d'o nombre esti\u00f3 celtica: \"norig\" con o mesmo significato. Ista palabra fue romanizata a \"Noricum\". \"Regio australis\" y a forma latina \"Austria\" son neolochismos d'a Edat Meya.\nEn \"La Flor de las Ystorias d'Orient\" s'escribe \"Ostaricha\" u \"Staricha\":\nA designaci\u00f3n oficial ye de \"Republica d'Austria\" (en alem\u00e1n \"Republik \u00d6sterreich\"). Dimpu\u00e9s d'a cayita de l'Imperio Austrohongaro en 1918 se deciba \"Estato alem\u00e1n d'Austria\" pero dimpu\u00e9s d'o Tractau de Saint-Germain-en-Laye habi\u00f3 de cambear o suyo nombre a \"Republik \u00d6sterreich\" (\"Republica d'Austria\"). O nombre \"Republik Deutsch-\u00d6sterreich\" se puet trobar en as estampetas y diners de prencipios d'os anyos 1920. O nombre se torn\u00f3 a cambear mientres o rechimen faixista (dende 1934 dica 1938) a \"Estato Federal d'Austria\" (\"Bundesstaat \u00d6sterreich\"), pero torn\u00f3 a estar o mesmo con a independencia y a \"Segunda Republica Austriaca\" (1955 \u2013 actualidat).\nCheograf\u00eda fisica.\nAustria ye un pa\u00eds chicot y montanyoso, localizato en Europa central, entre Alemanya, Italia y Hongr\u00eda, con una superficie d'o doble de Suiza. No tien denguna costa maritima; muga con Suiza y Liechtenstein a l'ueste, Alemanya, a Republica Checa y Eslovaquia a lo norte, Hongr\u00eda a l'este, y Eslovenia y Italia a lo sud. A rechi\u00f3n mas occidental d'o pa\u00eds ye una francha estreita entre Alemanya y Italia, d'entre trenta y dos y sesanta kilometros de longaria. A resta d'Austria, a l'orient, tien una longaria, de norte a sud, de 280\u00a0km.\nA mayor parti d'o territorio d'Austria se troba aintro d'a secci\u00f3n oriental d'os Alpes que tienen en ista zona altarias de mas de 3.000\u00a0metros. As sierras d'Austria s'estendillan d'este a ueste y son deseparatas una de l'atra por amplas vals. As sierras d'o norte incluyen os Alpes de Tirol d'o Nord y os Alpes de Salzburgo. En o centro, as sierras incluyen o Hohe Tauern, que contiene o Gro\u00dfglockner, o pico mas alto d'o pa\u00eds, con 3.797\u00a0m. As sierras d'o sud incluyen os Alpes d'o \u00d6tztal, os Alpes de Zillertaler, os Alpes Carnicos, y as montanyas de Karawanken. Bi ha, am\u00e1s d'istas sierras, atras que s'estendillan en a direcci\u00f3n norte-sud.\nA poblaci\u00f3n se conzentra en as vals d'os r\u00edos entre os cualos destaca o Danubio, que dentra en Austria por Passau, en a muga con Alemanya; pasando por Linz y Viena, dica Bratislava, en a muga con Eslovaquia. Por a muga con Alemanya plega l'Inn, que pasa por Innsbruck, y tien como afluent prencipal o r\u00edo Salzach, que pasa por Salzburgo. O laco Constanza ye o mas gran d'o pa\u00eds y forma la muga occidental con Alemanya y Suiza.\nClima.\nO clima en Austria se puede asignar a los climas pleviosos templado-calido d'a comarca templada-fr\u00eda-humida. En o ueste y norte d'Austria i ha un clima oceanico, a ormino caracterizau per aires humidos d'o ueste. En l'este, en cambeo, o clima ye continental de baixas precipitacions, con veranos calurosos y hibiernos fredos.\nO clima rechional d'Austria ye fuertement influenciau per a topograf\u00eda alpina. A ormino existen considerables diferencias climaticas en distancias curtas y chicotas diferencias d'altitut. En augmentar l'altaria, se troban en primeras climas boreals y de tundra, y mesmo climas polars en as arias de tucas. No nom\u00e1s a cresta alpina prencipal act\u00faa como una divisi\u00f3n climatica. As vals de F\u00f6hntal, ricas en sol (per eixemplo, Inntal) contrastan con os paisaches de cuencas propensas a la boira (per eixemplo, a cuenca de Klagenfurt), os bordes d'as montanyas con plevidas intensas (per eixemplo, Bregenzerwald) contrastan con as vals ixutas alpinas interiors (per eixemplo, Alpes de \u00d6tztal).\nO rango total d'a temperatura meya anyal de l'aire en Austria s'extiende dende mas de 11\u00a0\u00b0C en os districtos internos de Viena dica menos de -9\u00a0\u00b0C en a tuca d'o Grossglockner. En as tierras baixas densament pobladas, a temperatura ye sobretot entre 8\u00a0\u00b0C y 10\u00a0\u00b0C. Lo promeyo d'a comarca ye de 6,0\u00a0\u00b0C. A isoterma meya anyal de zero graus ye d'arredol de 2200\u00a0m sobre o livel d'a mar. En cuencas zarradas y vals per debaixo de 800 a 1200\u00a0m sobre o livel d'a mar, os augmentos de temperatura con l'altitut (inversi\u00f3n de temperatura) a ormino ocurren en os meses d'hibierno.\nMientres que en a mayor parti d'Austria chinero y chulio son en promeyo os meses mas fredos y calidos de l'anyo, en as altas montanyas isto s'aplica a febrero y agosto. A temperatura meya de l'aire en chinero en os paisaches planos de l'iste ye entre 0\u00a0\u00b0C y -2\u00a0\u00b0C y caye entre -4\u00a0\u00b0C y -6\u00a0\u00b0C a uns 1000\u00a0m sobre o livel d'a mar. A valor mas baixa en l'aria d'os tucas mas altas ye arredol de -15\u00a0\u00b0C. En chulio as valors meyas fluct\u00faan entre 18\u00a0\u00b0C y 20\u00a0\u00b0C en l'este y entre 13\u00a0\u00b0C y 15\u00a0\u00b0C a 1000\u00a0m. En Gro\u00dfglockner, a buega meya de zero graus no se supera mesmo en pleno estiu.\nOrganizaci\u00f3n politico-administrativa.\nAustria ye una republica federal que se divide en nueu estatos (\"Bundesl\u00e4nder\"):\nCheograf\u00eda humana y sociedat.\nDemograf\u00eda.\nA poblaci\u00f3n d'Austria yera en chinero de 2022 de 8.978.929 habitants. A poblaci\u00f3n d'a capital, Viena blinca d'os 1,93\u00a0millons (2,5\u00a0millons incluyindo-ie l'aria metropolitana) estando asinas un cuatreno d'a poblaci\u00f3n total d'o pa\u00eds. Viena ye una ciudat que ofreixe una gran oferta cultural, asinas como una sobrebuena calidat de vida.\nEn contraste con a capital, a resta de ciudaz no plegan a 1\u00a0mill\u00f3n d'habitants: a segunda ciudat mas gran ye Graz con bels 292.630 habitants, seguita por Linz (207.247), Salzburgo (155,416), Innsbruck (130.585), y Klagenfurt am W\u00f6rthersee (102.618). A resta de ciudaz austriacas tienen menos de 100.000 habitants.\nLuengas.\nL'idioma oficial d'Austria ye l'alem\u00e1n, parlato por un 88,6% d'a poblaci\u00f3n, seguito por o turco (2,3%), serbio (2,2%), croata (1,6%), hongaro (0,5%) y bosnio (0,4%). Una important minor\u00eda de fablants d'o esloveno vive en os estatos federals austriacos de Carintia y Estiria, estando arredol de 14.000 personas (seguntes o censo oficial austriaco; dica 50.000 seguntes atras fuents no oficials). En o estato mas oriental, Burgenland (d'antis mas parti hongara de l'Imperio Austrohongaro), arredol de 20.000 ciudadans austriacos parlan hongaro y bels 30.000 parlan croata. D'a resta de austriacos que son descendients de no-austriacos, a mayor parti tienen o suyo orichen en os pa\u00edses mugants, mas que mas en pa\u00edses de l'antigo bloque de l'este. Os ditos \"treballadors huespedes\" (en alem\u00e1n \"Gastarbeiter\") y os suyos descendients, asinas como os refuchiatos d'a guerra de Yugoslavia y atros conflictos, fan tami\u00e9n parti d'una important minor\u00eda en Austria. Dende l'anyo 1994 os chitans tami\u00e9n son reconoixitos como una minor\u00eda etnica en o pa\u00eds.\nD'alcuerdo a lo censo publicato por \"Statistik Austria\" en l'anyo 2001 bi heba un total de 710.926 personas estrancheras vivindo en Austria. D'istas, 124.392 parlaban l'alem\u00e1n como luenga materna (prencipalment inmigrants procedents d'Alemanya, Suiza y a provincia italiana de Bozen). As siguients nacionalidaz con mayor numero d'habitants en Austria son as procedents de l'antiga Yugoslavia con 240.863 personas (estando entre os mas numerosos 135.376 serbios y 105.487 croatas); os turcos con 123.417 (d'os cualos 25.155 tienen l'angl\u00e9s como luenga nativa), os albaneses con 24.446, polacos 17.899, hongaros 14.699, rumanos 12.216, arabes 7.982, eslovenos 6.902 (sin d'incluyir a minoria autoctona), eslovacos 6.891, checos 6.707, persas 5.916, italianos 5.677, rusos 5.466, franceses 5.213, chineses 4.938, espanyols 4.264 y bulgaros 3.503.\nA orograf\u00eda montanyosa d'Austria ha feito que s'haigan desenvolicato muitos subdialectos de l'alem\u00e1n. Manimenos, toz os subdialectos que se i charran perteneixen a lo dialecto austro-bavaro, de fueras d'o subdialecto charrato en o estato federal mas occidental, Vorarlberg, que perteneixe a lo dialecto alamanico. Bi ha tami\u00e9n un alem\u00e1n austriaco estandar con bella diferencia respective a l'alem\u00e1n estandar d'Alemanya.\nMusica.\nO pasato d'Austria como potencia europea chener\u00f3 un ambient cultural que contrebuy\u00f3 amplament con diferents formas d'arte, entre ellas especialment a la musica. Austria esti\u00f3 lo puesto de naixencia de grans compositors como Wolfgang Amadeus Mozart, Joseph Haydn, Franz Schubert, Anton Bruckner, Johann Strauss (pai), Johann Strauss (fillo) y Gustav Mahler asinas como bel miembro d'a Segunda escuela vienesa como Arnold Schoenberg, Anton Webern u Alban Berg.\nViena teni\u00f3 una especial importancia como centro d'innovaci\u00f3n musical. Mientres os sieglos XVIII y XIX os compositors yeran atrayitos a la ciudat gracias a lo patronache d'os Habsburgo, fendo de Viena a capital europea d'a musica clasica. En a epoca barroca bi habi\u00f3 importants influencias d'os folklors eslaus y hongaro en a musica austriaca. Compositors d'atras nacionalidaz como Ludwig van Beethoven vivioron a mayor parti d'as suyas vidas en Viena.\nL'actual himno nacional austriaco, atribuito a Mozart, fue esleito dimpu\u00e9s d'a Segunda Guerra Mundial, cambiando-lo por o tradicional himno austriaco, obra de Joseph Haydn.\nAustria tami\u00e9n ha producito un notable musico de jazz, o teclista Josef Zawinul. L'artista pop y rock, Falco, internacionalment conoixito en os anyos 1980 tami\u00e9n yera austriaco. O bater\u00eda Thomas Lang naixi\u00f3 en Viena en 1967 y actualment ye reconoixito por a suya habilidat tecnica.\nGastronom\u00eda.\nA causa d'a historia austriaca, as artes culinarias de Hongr\u00eda, Bohemia, Italia y Francia en particular tienen un influxo en os platos tipicos austriacos d'hue. A ofierta se complementa con l'arte culinario rechional tradicional d'os estaus federatos. Os platos tipicos son o Tafelspitz, l'escalope vien\u00e9s, o pollo frito d'Estiria, o pollo rustiu, o gulaix y platos de peix como a carpa y a truita. Os postres, como a Tarta Sacher, l'Apfelstrudel y o Kaiserschmarrn, han aconseguiu fama mundial.\nDica fa uns anyos, a chent minchaba sobretot en casa. Hue en d\u00eda, especialment en as ciudaz mas grans, muitas personas minchan a ormino en pubs, restaurants, cafeter\u00edas, puestos de salchichas y tabiernas de kebab, en sucursals de cadenas de birolla rapida u en a carrera u en o transporte publico.\nAs variacions de caf\u00e9 tradicionalment cautivadas componen a gama de cafeter\u00edas que se pueden trobar en tota Austria, seguindo l'eixemplo d'a cafeter\u00eda vienesa. As primeras cafeter\u00edas s'establioron en Viena poco dimpu\u00e9s de 1683. Hue en d\u00eda son mayoritariament caf\u00e9s-restaurants, en os cuals se combina la tradici\u00f3n d'o caf\u00e9 con l'ofierta d'o \u201c minchador burgu\u00e9s \u201d.\nA viticultura tien una larga tradici\u00f3n en Viena, Baixa Austria, Estiria y Burgenland. Lo vin austriaco ye muit popular tanto en Europa como en l'extranchero. Mientres que dinantis yera com\u00fan a producci\u00f3n sobretot en masa (en o \"Doppler\", a redoma de dos litros), dende a decenio de 1980 muitos viticultores s'han especializau en a elaboraci\u00f3n de vins de calidat.\nA biera ye important como bebida diaria en Austria. Con cuasi 109\u00a0litros de consumo per capita y anyo y con 140 biereras, incluyidas marcas nacionals tradicionals como G\u00f6sser, Hirter, Ottakringer, Puntigamer, Schwechater, Stiegl y Zipfer, Austria puede clamar-se a ella mesma una naci\u00f3n bierera."}
{"id": "1225", "revid": "401", "url": "https://an.wikipedia.org/wiki?curid=1225", "title": "Azerbaich\u00e1n", "text": "Azerbaich\u00e1n (en azer\u00edn \"Az\u0259rbaycan\") ye un pa\u00eds d'Asia situato a lo sud de lo Caucas y a l'ueste-sudueste de la Mar Caspia. Actualment fa parti d'a Comunidat d'Estatos Independients.\nMugas.\nMuga a lo norte con Rusia, a l'ueste con Cheorchia, a lo sudueste con Armenia y a lo sud con Ir\u00e1n. Bi ha un enclau clamato \"Nax\u00e7\u0131van\" u Nakhchivan situato entre Armenia y Ir\u00e1n.\nEtimoloch\u00eda.\nO toponimo \"Azerbaich\u00e1n\" d'as luengas actuals provi\u00e9n de l'antigo \"Atropatene\", nombre antigo d'un territorio correspondient a l'Azerbaich\u00e1n iran\u00ed. O toponimo orichinal ha sufrito diferents modificacions pasando a travi\u00e9s d'as luengas de cultura d'a rechi\u00f3n: as fases propias d'as luengas iranicas, l'arabe y as luengas turquicas.\nHistoria.\nCuan la Revoluci\u00f3n Rusa remat\u00f3 con lo rechimen zarista ruso, lo territorio de l'Imperio Ruso a lo sud de lo Caucas form\u00f3 la republica de Transcaucasia. Pero como i heba diferencia d'intreses entre los diferents pueblos, sobretot en un tiempo de guerra contra los nacionalistas turcos d'Anatolia, los azerins, que yeran tami\u00e9n musulmans y d'orichen turquico estioron los primers que se deseparoron, fundando a republica d'Azerbaich\u00e1n. Los nacionalistas azerins colabororon con los rechimens nacionalistas turcos en o Chenocidio armenio.\nCuan los exercitos zaristas empecipioron a perder la guerra civil, l'Exercito Royo Sovietico abanz\u00f3 enta lo sud, plegando ta lo Caucas y ta Azerbaich\u00e1n. Los bolchebiques sovietizoron la republica d'Azerbaich\u00e1n y dende alavez faci\u00f3 parte de la URSS dica la suya independencia en 1991.\nDimpu\u00e9s d'independizar-se esta republica, de mayor\u00eda turca azerina y musulmana y on s'han feito historicament mortaleras d'armenios, los armenios de l'Alto Karabakh s'independizoron y ocuporon tami\u00e9n un corredor entre Karabag y Armenia con a conoixida como Primera guerra de l'Alto Karabakh y ocasionando continos enfrontinamientos entre los dos pa\u00edses per la disputa d'este territorio conoixius como Conflicto de l'Alto Karabakh, as mugas continaron mas u menos estables dica a Segunda guerra de l'Alto Karabakh en 2020, cuan en a suya finalizaci\u00f3n y con o reafirme de Rusia, se sinya un alto al fuego y s'estableixen nuevas mugas con o control d'o corredor entre Karabaj y Armenia por parte de Rusia.\nEsporte.\nA suya participaci\u00f3n internacional ye recient, porque dica 1991 perteneixeba a la URSS y os esportistas azerbaichans partecipaban con os equipes d'iste pa\u00eds.\nOs esportes mes practicatos son l'aixedrez, con a figura de Gary Kasparov como referent, l'halterofilia y a luita. Tami\u00e9n o f\u00fatbol y o f\u00fatbol sala son populars.\nEn os Chuegos Olimpicos ha conseguito 16 medallas en cuatre partecipacions."}
{"id": "1226", "revid": "41", "url": "https://an.wikipedia.org/wiki?curid=1226", "title": "Bangladesh", "text": "A Republica Popular de Bangladesh (\u09ac\u09be\u0982\u09b2\u09be\u09a6\u09c7\u09b6 en idioma bengal\u00edn) ye un pa\u00eds y estato d'o sud d'Asia en o subcontinent indio, que se troba rodiato cuasi de raso por territorio indio de fueras d'en a suya parte sudeste, que muga con Birmania, y en o sud, a on muga con o golfo de Bengala. A mayor part d'a poblaci\u00f3n d'o pa\u00eds ye d'etnia bengalina, fablants d'o idioma bengal\u00edn y de relichi\u00f3n musulmana. A suya capital de Bangladesh ye a ciudat de Dhaka, que ye am\u00e1s a prencipal ciudat d'o pa\u00eds por o suyo numero d'habitants. Politicament, Bangladesh ye una democracia y s'estructura como una Republica parlamentaria, estando actualment o suyo President Zillur Rahman y o suyo Primer ministro Sheikh Hasina. Bangladesh fa parte d'as Nacions Unidas, d'a Commonwealth (dende 1972, dimpu\u00e9s d'a suya independencia), de l'Asociaci\u00f3n Sud-asiatica t'a Cooperaci\u00f3n Rechional, d'a Bay of Bengal Initiative for Multi-Sectoral Technical and Economic Cooperation y de l'Organizaci\u00f3n t'a Cooperaci\u00f3n Islamica.\nA suya poblaci\u00f3n ye de 171.700.000 d'habitants (2016) en una superficie de 147.570 km\u00b2, con una densidat de poblaci\u00f3n de 1.319 hab/km\u00b2. Ye o ueiteno pa\u00eds con mas poblaci\u00f3n d'o mundo y tami\u00e9n uno d'os estatos con mayor densidat de poblaci\u00f3n.\nAs suyas mugas actuals s'establioron en 1947 cuan se produci\u00f3 a Segunda partici\u00f3n de Bengala entre India y Pakist\u00e1n, cuan Bangladesh formaba part d'iste segundo estato baixo o nombre de \"Pakist\u00e1n Oriental\". O pa\u00eds proclam\u00f3 a suya independencia de Pakist\u00e1n o 26 de marzo de 1971, feito que reconoixi\u00f3 a comunidat internacional o 16 d'aviento de 1971. Bangladesh no pleg\u00f3 en a suya independencia so que en meyo d'una guerra de secesi\u00f3n con Pakist\u00e1n, recebindo o nuevo estato en ista luita o refirme y l'aduya d'a India y d'a Uni\u00f3n Sovietica. Sindembargo, con a independencia prencipi\u00f3 un periodo de fundas luitas socials y politicas en Bangladesh, con cuantos golpes d'estato que han contribuito a ralentizar o creiximiento economico y o desembolique d'o pa\u00eds.\nDende o punto d'anvista cheografico, Bangladesh se troba situato en o delta d'o r\u00edo Ganches, a on iste desaugua en o golfo de Bengala. Iste feito determina a gran riqueza agricola natural d'o pa\u00eds, encara que tami\u00e9n tiene consecuencias negativas en forma de desastres naturals asociatos a las creixitas d'o r\u00edo Ganches u de bel un d'os suyos afluyents.\nHistoria.\nAntiguidat.\nOs repuis de civilizaci\u00f3n mas antigos que s'han trobato en la rechi\u00f3n de Bengala datan de fa cuatre mil anyadas, cuan a rechi\u00f3n yera poblata por os pueblos dravidicos, pueblos tibeto-birmans y pueblos austro-asiaticos. No se conoixe l'orichen exacto d'a palabra \"Bangla\" u \"Bengala\", encara que se creye que deriva de \"Bang\", que ye o nombre d'una tribu de parla dravida que s'establi\u00f3 en a rechi\u00f3n alto u baixo en l'anyo 1000 aC.\nEn ista comarca, o reino de Gangaridai se i establi\u00f3 dende zaguers d'o sieglo VII aC, encara que dimpu\u00e9s s'adhibi\u00f3 a o reino de Bihar, ta rematar en quedar en mans d'o ser sometidos por los imperios de M\u00e1gadha, Nanda, Maurya y Sunga. Dende o sieglo III dica o sieglo VI dC, Bengala faci\u00f3 parte d'os imperios Gupta y Harsha Vardhana. Dimpu\u00e9s d'a caita d'iste zaguero, un l\u00edder bengal\u00edn dito Shashanka fund\u00f3 un reino de curta durada en Bengala, estando asinas Shashanka considerato como o primer rei independient en a historia de Bangladesh.\nEdat Meya.\nDimpu\u00e9s de un periodo de des\u00f3rdens, a dinast\u00eda budista d'os Pala gubern\u00f3 a rechi\u00f3n mientres cuatrecientos anyos, que continoron con un reinato mas corto d'a dinast\u00eda hind\u00fa d'os Sena. L'Islam l'introducioron en Bengala en o sieglo XII comerciants musulmans y misioners suf\u00eds; as conquiestas musulmanas posteriors aduyoron a difundir l'Islam por toda la comarca.\nEn 1204, Bakhtiar Khilji, un cheneral turquico, redot\u00f3 a Lakshman Sen, d'a dinast\u00eda Sena, y conqueri\u00f3 a mayor parte de Bengala. Dende alavez, qui gubern\u00f3 a rechi\u00f3n estioron una serie de dinast\u00edas de sold\u00e1ns y sinyors Bhuiyan. En o sieglo XVI, l'Imperio mogol conqueri\u00f3 o territorio de Bengala, mientres que Dhaka esdeveni\u00f3 un important centro de l'administraci\u00f3n mogola.\nOs comerciants europeus i plegoron a zaguers d'o sieglo XV, y a suya influencia creixi\u00f3 dica que a Company\u00eda Britanica d'as Indias Orientals obteni\u00f3 o control de Bengala dimpu\u00e9s d'a batalla de Plassey en 1757. A sangrienta rebeli\u00f3n de 1857, conoixita como a rebeli\u00f3n d'os cipayos, comport\u00f3 a transferencia de l'autoridat dende a Company\u00eda enta la corona britanica, con un virrei britanico que administraba o territorio. Mientres o dominio colonial, as fambres estioron una constant, encluyindo-ie a conoixita como \"gran fambre de Bengala\" de 1943, mientres a Segunda Guerra Mundial, que faci\u00f3 mas de 3 millons de muertes.\nO sieglo XX.\nEntre 1905 y 1911, se faci\u00f3 una primera partici\u00f3n de Bengala, que fracas\u00f3, y que prebaba de dividir ixa provincia d'o Raj britanico en dos zonas, estando-ne Dhaka a capital d'a zona oriental. Cuan en 1947 l'Imperio bitanico concedi\u00f3 a independencia y se dividi\u00f3 a India seguntes as creyencias relichiosas d'os suyos habitants, en a dita partici\u00f3n d'a India, se faci\u00f3 a segunda partici\u00f3n de Bengala: a suya parte occidental s'integr\u00f3 en a India y la suya parte oriental s'adhibi\u00f3 a Pakist\u00e1n, esdevenindo-ne una provincia dita \"Bengala Oriental\" (y que dimpu\u00e9s fue renombrata como Pakist\u00e1n Oriental), con a suya capital en Dhaka.\nO Pakist\u00e1n Oriental.\nAsinas, cuan se produci\u00f3 a descolonizaci\u00f3n d'a India en 1947 as zonas d'ixe pa\u00eds con mayor\u00eda musulmana s'organizoron formando un estato dito Pakist\u00e1n, pero ixas rechions no teneban continuidat territorial, y Bengala Oriental, una parte d'o estato de Bengala con mayor\u00eda musulmana, esdevini\u00f3 o Pakist\u00e1n Oriental como parte d'o nuevo estato de Pakist\u00e1n, tenendo a suya capital en Dhaka.\nYa en os primers anyos d'independencia encomenzoron os conflictos politicos con Pakist\u00e1n Occidental, a on se trobaban os centros de decisi\u00f3n politica d'o nuevo estato:\nEn 1950 se faci\u00f3 una important reforma agraria en Bengala Oriental, en abolir-se o sistema feudal zamindar que dica l'inte existiba en o territorio. Sindembargo, a tamas d'a importancia economica y demografica d'a parte este, o gubierno y l'exercito de Pakist\u00e1n se trobaban dominatos mas que mas por as clases altas d'a parte ueste. O Movimiento por a Luenga Bengalina de 1952 esti\u00f3 a primera manifestaci\u00f3n d'a fricci\u00f3n que s'escayeceba entre as dos partes de Pakist\u00e1n.\nO descontento con o gubierno central sobre as cuestions economicas y culturals contin\u00f3 augmentando mientres a siguient decada, estando alavez cuan a Liga Awami amostr\u00f3 estar a voz politica d'a poblaci\u00f3n de parla bengalina. En os anyos 1960 a Liga proclam\u00f3 o Programa de Seis Puntos que preconizaba l'autonom\u00eda d'a rechi\u00f3n y en 1966, o suyo president Sheikh Mujibur Rahman fue engarcholato, no estando liberato dica 1969 dimpu\u00e9s d'un levantamiento popular que no teneba precedents en o pa\u00eds.\nA guerra d'independencia.\nEn 1970 pleg\u00f3 en Bengala o cicl\u00f3n Bhola, un cicl\u00f3n que prevoc\u00f3 la muerte d'alto u baixo 500.000 personas. O gubierno pakistan\u00e9s no destac\u00f3 precisament por a suya eficacia en aduyar a los bengalins u en promover a reconstrucci\u00f3n d'un pa\u00eds esboldregato por o cicl\u00f3n, y asinas creixi\u00f3 o malestar d'a poblaci\u00f3n. Antiparte, en as eleccions d'ixa mesma anyada gan\u00f3 a Liga Awami que dirichiba Mujibur Rahman (obtenioron 160 d'os 162 deputatos que correspondeban a Pakist\u00e1n Oriental en o Parlamento), encara que o cheneral Yahya Khan declar\u00f3 no validos os resultatos d'as eleccions, fomentando encara mas o malestar popular bengal\u00edn. O 25 de marzo de 1971 o cheneral Yahya Khan, president de Pakist\u00e1n, engarchol\u00f3 a Mujibur Rahman y prencipi\u00f3 una ofensiva militar en os territorios bengalins (a dita \"Operaci\u00f3n Searchlight\"), encomenzando asinas una dura represi\u00f3n contra os autonomistas bengalins y contra a poblaci\u00f3n civil, mas que mas contra intelectuals y contra la minor\u00eda relichiosa hinduista. A represi\u00f3n prevoc\u00f3 una mortalera d'entre 300.000 y 3.000.000 de personas, con alto u baixo diez millons de refuchiatos en a India. A mayor parte d'os dirichents d'a Liga Awami albandonoron o pa\u00eds y establioron un Gubierno en o exilio en l'amanata ciudat india de Calcuta y respondioron proclamando a independencia d'o suyo pa\u00eds con o nombre de Bangladesh.\nEsdevini\u00f3 asinas o prencipio d'una guerra, a Guerra de liberaci\u00f3n de Bangladesh (que en recibir os sublevatos l'aduya d'India en aviento esdeveni\u00f3 a Guerra indo-pakistanesa de 1971, que remat\u00f3 o 16 d'aviento con una ampla victoria de l'exercito indio de Jagjit Singh Aurora, con a consecuencia d'a independencia de Pakist\u00e1n Oriental con o nombre de Bangladesh, \"Bengala Oriental\". Mientres as luitas por a suya independencia, Bangladesh recibi\u00f3 tami\u00e9n l'aduya diplomatica y economica d'a Uni\u00f3n Sovietica.\nA independencia.\nEn plegar en a independencia, en Bangladesh s'establi\u00f3 una democracia parlamentaria dirichita por Mujibur Rahman, dirichent d'a Liga Awami que heba estato liberato d'a garchola o 22 d'aviento y que esti\u00f3 o ganador (con mayor\u00eda absoluta) en as eleccions chenerals d'o 7 de marzo de 1973. Sindembargo, en 1973 y 1974 se produci\u00f3 una fambre en o pa\u00eds y Mujibur Rahman proclam\u00f3 o estato d'urchencia en aviento de 1974, plegando en 1975 a establir-ne un rechimen de partiu unico, o Baksal. O 15 d'agosto de 1975 se produci\u00f3 un golpe d'estato militar en o cual s'asasin\u00f3 a Mujibur Rahman y a cuantos miembros d'a suya familia.\nDende alavez se producioron una serie de golpes d'estato militars mientres tres meses, dica que pleg\u00f3 en o poder o cheneral Ziaur Rahman, qui restabli\u00f3 un sistema democratico y fund\u00f3 o Bangladesh Jatiyatabadi Dal (\"Partiu Nacionalista de Bangladesh\", BNP en as suyas siglas en angl\u00e9s), gubernando o pa\u00eds dica o suyo asasinato en 1981 por os militars. En 1982 un atro sangriento golpe d'estato faci\u00f3 que plegase en o poder o cheneral Hossain Mohammad Ershad, qui gubern\u00f3 dica 1990, cuan dimiti\u00f3 por presions internacionals.\nBangladesh torn\u00f3 a estar asinas una atra vegata un sistema democratico, y en as eleccions chenerals de 1991 gan\u00f3 Khaleda Zia, viuda de Ziaur Rahman y lider d'o BNP, esdevenindo asinas a primera muller primer ministro de Bangladesh. En 1996 la succedi\u00f3 Sheikh Hasina Wajed, filla de Mujibur Rahman supervivient d'a mortalera d'a suya familia en 1975 y lider d'a Liga Awami, ta perder as eleccions en 2001, cuan torn\u00f3 en o poder o Bangladesh Jatiyatabadi Dal.\nCheograf\u00eda.\nCheograf\u00eda fisica.\nBangladesh se troba situato en una plana formata por o delta d'o r\u00edo Ganches, a on iste desaugua en o golfo de Bengala. Iste feito determina a riqueza agricola natural d'o pa\u00eds (os aluvions sedimentarios que alportan fan d'iste delta una d'as planas mas f\u00e9rtils d'o mundo), encara que tami\u00e9n tiene consecuencias en forma de desastres naturals asociatos a las creixitas d'o r\u00edo Ganges u de bel un d'os suyos grans afluyents (o r\u00edo Brahmaputra y o r\u00edo Meghna, mas que mas). Nom\u00e1s que cuatre partes d'o pa\u00eds se troban fuera d'o delta d'o Ganges: a divisi\u00f3n de Sylhet a o nord-este arredol d'a ciudat de Sylhet, a rechi\u00f3n montanyosa de Madhupur, a comarca de Chittagong Hill Tracts a o sudeste, y a redolada de Barind.\nEn trobar-se o pa\u00eds en un delta plano, a mayor parte d'o pa\u00eds se troba a menos de 12 metros d'altaria dencima d'o ran d'a mar y mesmo un 10% d'o suyo territorio se troba situato baixo o ran d'a mar, fendo-lo tami\u00e9n muit vulnerable a inundacions por tifons u asociatas a la temporata d'os monzons, y fendo tami\u00e9n que o pa\u00eds siga muit vulnerable dabant d'o escalfamiento global. Antiparte, o 80% d'a plevia se concentra de chunio a octubre, con os monzons, y nom\u00e1s que o 20% d'a superficie d'o pa\u00eds se troba protechito d'as inundacions y poseye sistemas de drenache d'as auguas y de medios d'irrigaci\u00f3n. Asinas, cuantos desastres naturals s'han escaicito en o suyo territorio, destacando-ne en as zagueras anyadas o cicl\u00f3n Bhola (1970, con 500.000 muertos), un desastre natural que ye en l'alacet d'a guerra que conduci\u00f3 a la independencia de Bangladesh.\nS'estima que alto u baixo o 50% d'o territorio de Bangladesh ser\u00eda baixo las auguas d'o golfo de Bengala nom\u00e1s que o nivel d'a mar creixese d'un metro. Os Sundarbans forman a mayor parte d'as tierras de costa d'o pa\u00eds, en una selva tropical declarata Patrimonio d'a Humanidat por a Unesco y que ye a mayor superficie de manglar d'o mundo, a on i vive una gran variedat d'especies animals y vechetals, destacando-ne o tigre de Bengala (\"Panthera tigris tigris\"), una subespecie d'o tigre (\"Panthera tigris\") que se troba menazata d'extinci\u00f3n. Como curiosidat, a ciudat de Cox's Bazar, que se troba situata a o sudeste de Bangladesh, am\u00e1n d'a muga con Birmania, poseye una placha de 120 km de longaria, que ye asinas a placha de mayor longaria d'o mundo.\nO clima de Bangladesh ye un clima tropical, con hibiernos suaves dende o mes d'octubre dica o mes de marzo, con un verano calido y humedo dende marzo dica chunio y con os monzons dende chunio dica octubre. Un feito que agrava las consecuencias d'a suya climatoloch\u00eda ye a deforestaci\u00f3n en a cordelera de l'Himalaya, que ye o puesto a on i naixen os r\u00edos que trescruzan Bangladesh, que fa quer as plevias pleguen en o delta con importants creixitas en os r\u00edos y no pas como s'escayeceba d'antis mas, cuan as auguas plegaban con creixitas menos intensas pero con mayor durada en o tiempo. Isto tami\u00e9n agrava o fenomeno d'a erosi\u00f3n en o pa\u00eds, que se troba tami\u00e9n con importants problemas medio-ambientals por a suya propia deforestaci\u00f3n. Si a ixo s'adhibe que as creixitas d'os r\u00edos coinciden con a puyata d'a marea en un pa\u00eds plano de raso, se puet veyer cualas en son as consecuencias en forma d'inundacions y d'atros desastres naturals, que plegan en o pa\u00eds cada anyada. Am\u00e1s d'o cicl\u00f3n Bhola en 1970, cal mencionar as inundacions de 1998, cuan as plevias d'o monz\u00f3n estioron muit intensas coincidindo am\u00e1s con un deschelo important en a cordelera de l'Himalaya, prevocando asinas a muerte de mas de 1.000 personas y a perduga d'a suya vivienda ta d'alto u baixo 30.000.000 de bengalins, am\u00e1s d'a muerte d'alto u baixo 130.000 animals domesticos. Tami\u00e9n o cicl\u00f3n Sidr o 15 de noviembre de 2007 faci\u00f3 3.300 muertos con unas perdugas economicas valoratas en 1.500 millons de d\u00f3lars.\nFlora y fauna.\nOs \"Sundarbans\" forman a mayor parte d'as tierras de costa d'o pa\u00eds, ye una selva tropical declarata Patrimonio d'a Humanidat por a Unesco y ye a mayor superficie de manglar d'o mundo, a on i vive una gran variedat d'especies animals y vechetals belunas de las cuals son protechitas por periglo d'extinci\u00f3n.\nFauna.\nL'animal mes representativo de Bangladesh ye o tigre de Bengala (\"Panthera tigris tigris\"), una subespecie d'o tigre (\"Panthera tigris\") que se troba menazata d'extinci\u00f3n y ye un emblema ta o pa\u00eds y considerato como un d'os animals nacionals. Atro d'os animals nacionals ye o \"Doel\" u \"Doyel\" (en bengal\u00edn: \u09a6\u09cb\u09af\u09bc\u09c7\u09b2) \"Copsychus saularis\" un ave apreciata por o suyo canto y surte en os billets.\nFlora.\nA flora ye tami\u00e9n muit variata destacando as especies d'os manglars, os nenufars que son a flor nacional d'o pa\u00eds y l\"'Artocarpus heterophyllus\" que ye un \u00e1rbol que ti\u00e9n un fruito que ye a fruita nacional d'o pa\u00eds.\nCheograf\u00eda politica.\nDende o punto d'envista d'a cheograf\u00eda politica, Bangladesh se divide en divisions (\"bibhags\", \u09ac\u09bf\u09ad\u09be\u0997), districtos (\"zila\" u \"jela\", \u099c\u09c7\u09b2\u09be), \"upazila\" u \"thana\" (os succesivos gubiernos nombran ixas realidaz administrativas por uno u atro nombre), \"parishad\" y municipios.\nEn o pa\u00eds se troban siet divisions, recebindo cadaguna d'ellas o suyo nombre a travi\u00e9s d'o nombre d'a suya capital: divisi\u00f3n de Rangpur (con capital en Rangpur), divisi\u00f3n de R\u00e2jsh\u00e2h\u00ee (con capital en R\u00e2jsh\u00e2h\u00ee), divisi\u00f3n de Dhaka (con capital en Dhaka), divisi\u00f3n de Sylhet (con capital en Sylhet), divisi\u00f3n de Khulna (con capital en Khulna), divisi\u00f3n de Baris\u00e2l (con capital en Baris\u00e2l) y divisi\u00f3n de Chittagong (con capital en Chittagong). As siet divisions se dividen en 64 districtos, y istos se dividen en 482 upzailas. Cal parar cuenta que en istas divisions administrativas no se i fan eleccions, so que l'administraci\u00f3n de rechions, districtos, upzailas y atras subdivisions menos la fan funcionarios de carrera y no pas politicos profesionals. Nom\u00e1s bi ha eleccions en o nivel d'as alcald\u00edas.\nAs prencipals ciudatz de Bangladesh son:\nPolitica.\nBangladesh ye, dende o punto d'anvista politico, una democracia y s'estructura como una Republica Republica parlamentaria, estando actualment o suyo President Zillur Rahman y o suyo Primer ministro Sheikh Hasina. Bangladesh fa parte d'as Nacions Unidas (dende 1974), d'a Commonwealth, de l'Asociaci\u00f3n Sud-asiatica t'a Cooperaci\u00f3n Rechional, d'a Bay of Bengal Initiative for Multi-Sectoral Technical and Economic Cooperation y de l'Organizaci\u00f3n t'a Cooperaci\u00f3n Islamica. Una d'as caracteristicas d'o pa\u00eds ye que o Islam ye oficialment a relichi\u00f3n d'estato.\nCualsiquier ciudad\u00e1n mayor d'edat (a mayor\u00eda d'edat ye a las 18 anyadas) puet partecipar en os procesos electorals, eleindo-se cada 5 anyadas un Parlamento unicameral de 300 escanyos en circunscripcions uninominals, o Parlamento de Bangladesh. Ye iste Parlamento qui fa a elecci\u00f3n d'o primer ministro (encara que formalment qui lo nombra ye o president de Bangladesh) y ye o primer ministro qui librement nombra a los miembros d'o Gubierno de Bangladesh.\nAntiparte, o president de Bangladesh ye esleito por o Parlamento de Bangladesh, que ti\u00e9n a suya seu en o \"Jatiyo Sangshad\", un edificio que se troba en a capital d'o pa\u00eds (Dhaka) y que ye obra de l'arquitecto Louis Kahn.\nEn 1972 se redact\u00f3 y apreb\u00f3 a Constituci\u00f3n de Bangladesh, que ye encara vichent (aunque se li han feito 14 enmiendas, bel unas prou importants.\nO poder chudicial de Bangladesh s'estructura dende a Corte Suprema de Bangladesh, os chueces d'a cuala los nombra o president d'o pa\u00eds.\nOs dos principals partius politicos son o Partiu Nacionalista de Bangladesh (BNP), un partiu dirichito por Khaleda Zia que troba os suyos aliatos entre os partius islamistas (como o Jamaat-e-Islami Bangladesh y o Islami Okiya Jot); l'atro gran partiu d'o pa\u00eds ye a Liga Awami dirichita por Sheikh Hasina Wajed, que gosa aliar-se con os partius d'ezquierda u partidarios de solucions politicas laicas. O tercer partido d'o pa\u00eds ye o Partiu Jatiya (JP), un partiu amplament enfrontato con o BNP. En 2005 se prohibioron os partius islamistas Jagrata Muslim Janata Bangladesh (JMJB) y Jama'atul Mujahideen Bangladesh (JMB), en atribuir-se-lis a comisi\u00f3n de cuantos atentatos.\nEsporte.\nA Chunta d'o Control d'Esportes de Bangladesh regula o funcionamiento de 42 federacions nacionals esportivas de Bangladesh. O esporte nacional ye o kabaddi, anque son muito mes populars o cricket y dimpu\u00e9s o f\u00fatbol. Atros esportes populars son o hockey sobre hierba, o tenis, o badminton, o handbol, o voleibol, i l'aixedrez.\nO equipo nacional de cricket se clasefic\u00f3 por primera vegada para o Campionato d'o Mundo de Cricket en l'anyo 1999, y dimpu\u00e9s ha millorato o suyo nivel ganando a seleccions de primer n\u00edvel.\nHa partecipato en 7 edicions d'os Chuegos Olimpicos, encara que sin ganar denguna medalla..\nCompeticions esportivas.\nBangladesh chunto a India y Sri Lanka esti\u00f3 seu d'a Copa Mundial de Cr\u00edquet."}
{"id": "1227", "revid": "401", "url": "https://an.wikipedia.org/wiki?curid=1227", "title": "Bahamas", "text": "As Bahamas y oficialment Mancomunidat d'as Bahamas ye un estau independient que se troba ubicau en America, en as Antillas. Ye situau en l'oceano Atlantico, a l'este de Florida (Estaus Unius), a lo norte de Cuba y d'atras islas d'o mar Caribe, a l'ueste d'as Islas Turcas y Caicos.\nA primera tierra en a que desembarc\u00f3 Colombo en o Nuevo Mundo se creye que esti\u00f3 a isla de \"San Salvador\", clamata por os arauacos \"Guanahan\u00ed\", que se troba localizata a o sud d'as Bahamas."}
{"id": "1228", "revid": "69718", "url": "https://an.wikipedia.org/wiki?curid=1228", "title": "Bahrein", "text": "Bahrein (en arabe \u0645\u0645\u0644\u0643\u0629 \u0627\u0644\u0628\u062d\u0631\u064a\u0646\u200e, \"Mamlakat al-Ba\u1e25rayn\") ye un pa\u00eds y estato d'Asia, en Orient Meyo, a o canto d'o Golfo Persico, estando formato por arredol de 20 islas d'un archipielago amanato a la costa d'Arabia Saudita, pa\u00eds con o cual ye unito por un dique artificial.\nA suya poblaci\u00f3n ye de 1.378.000 habitants (2016) en una superficie de 678 km\u00b2, con una densidat de poblaci\u00f3n de 1.626 hab/km\u00b2.\nO pa\u00eds ye politicament una monarqu\u00eda constitucional, estando l'actual monarca Hamad bin Isa Al Khalifa, con o t\u00edtol d'emir. A capital de Bahrein ye a ciudat de Manama. Fa parte d'as Nacions Unidas, d'a CCEAGP y d'a Liga Arabe.\nBahrein ye gubernada por a dinast\u00eda \u201cal Khalif\u201d dende 1783, \u201cxeikhato\u201d independient\u201d separau de Persia (Ir\u00e1n). As enrestidas d'iste zaguero, podr\u00edanos dicir que subchectivament contina dica agora. O protectorau britanico les esfendi\u00f3 dende 1861. Dimpu\u00e9s, y a causa d'a trobada d'a benzina en as suyas tierras en 1932, prencipiar\u00edan as reivindicacions nacionalistas en posteriors decadas, y encara que en 1968 Bahrein s'embrec\u00f3 en a Federaci\u00f3n d\u2019Emiratos Arabes, iste tall\u00f3 ista integraci\u00f3n cuan tres anyadas dimpu\u00e9s proclam\u00f3 a suya independencia y a dinast\u00eda \u201cal Khalifa\u201d como emir. Actualment ye una monarqu\u00eda hereditaria do o rei ye o chefe d'Estau y o Primer Ministro ye o chefe d'o Gubierno, en realidat ambos puestos son ocupaus por a mesma familia que gubiernan baixo a consulta d'o suyos ministros.\nA revoluci\u00f3n iran\u00ed prencipiada en 1979 se faci\u00f3 veyer en o pa\u00eds en a decada d'os uitanta, con una poblaci\u00f3n mayoritaria chiita. En 1981 se crey\u00f3 o clandestino \u201cFrent ta la Liberaci\u00f3n Nacional\u201d y Ir\u00e1n demand\u00f3 belunas d'as de l'emirato. Alavez, Bahrein siny\u00f3 un alcuerdo d'esfensa con Arabia Saudita, y faci\u00f3 parti d\u2019o Consello de Cooperaci\u00f3n d'o Golfo. En 1983 crey\u00f3 a organizaci\u00f3n parasindical d\u2019os \u201ctreballadors d'o petrolio\u201d, que en parti ye reflectau en iste mural. Y que encara que as revueltas continar\u00edan dica hue, en 1999 o fillo \u201cHamad ibn Isa Al Khalifah\u201d herada de nuevas o trono d'o reino dimpu\u00e9s d'a muerte de su pai."}
{"id": "1229", "revid": "401", "url": "https://an.wikipedia.org/wiki?curid=1229", "title": "Barbados", "text": "Barbados ye un estau insular d'America situato entre a Mar Caribe y l'Oceano Atlantico. Mientres mes de tres sieglos ha estau baixo a dominaci\u00f3n britanica y o sobir\u00e1n d'o Reino Uniu yera o chefe d'estau d'o Barbados independient. A independencia se produci\u00f3 o 30 de noviembre de 1966 cuan s'independiz\u00f3 y dentr\u00f3 en a ONU y en a Commonwealth, o suyo sistema d'organizaci\u00f3n politica yera una monarqu\u00eda constitucional con parlamento, con a reina Isabel II como chefa d'Estau y la gubernadora cheneral como lo suyo representant en a isla. Dende o 30 de noviembre de 2021 ye una republica parlamentaria."}
{"id": "1230", "revid": "69718", "url": "https://an.wikipedia.org/wiki?curid=1230", "title": "Belchica", "text": "O Reino de Belchica (\"Koninkrijk Belgi\u00eb\" en neerland\u00e9s; \"Royaume de Belgique\" en franc\u00e9s; \"K\u00f6nigreich Belgien\" en alem\u00e1n) ye un pa\u00eds de Europa Occidental. Muga con Pa\u00edses Baixos, Alemanya, Luxemburgo y Francia y ye uno d'os pa\u00edses fundadors d'a Uni\u00f3n Europea.\nBelchica tien una poblaci\u00f3n de mas de 10.951.266 de personas, en una superficie de 30.528 km\u00b2 (2015).\nEtimoloch\u00eda y persistencia d'o nombre.\nEn tiempos d'a conquiesta romana de Galia se documenta en \"De Bello Gallico\" de Chulio C\u00e9sar lo etnonimo \"Belgae\" y \"Gallia Belgica\" como denominaci\u00f3n d'a tierra habitada por este conchunto de pueblos celtas a la dreita d'o r\u00edo Marne. \"Gallia Belgica\" contin\u00f3 estando o nombre d'una provincia romana en tiempos d'Augusto, que se reorganiz\u00f3 baixo o mandato de Domici\u00e1n, qui la dividi\u00f3 en tres partidas: \"Gallia Belgica\" (la sola que conserv\u00f3 lo nombre), \"Germania Superior\" y \"Germania Inferior\". La segunda Galia Belchica fue dividida dimpu\u00e9s en \"Belgica Prima\" y \"Belgica Secunda\", estando toponimos creyaus con un adchectivo terminau en \"-ica\". Estas denominacions cayoron en desuso y cuasi desapareixioron de tot en as primeras invasions barbaras, cuan os francos s'apoderoron d'o territorio de l'actual Belchica (que se situa en a \"Germania Inferior\" y en \"Belgica Secunda\"). No qued\u00f3 que uns eruditos (sobre tot clerigos), que feban servir o toponimo Belchica por escrito.\nCuan en a segunda mitat d'o sieglo IX dimpu\u00e9s d'a muerte de Carlos Magno se produci\u00f3 la escisi\u00f3n de l'Imperio Carolinchio se crey\u00f3 la entidat territorial de Lotarinchia. En lat\u00edn medieval os clerigos teneban o costumbre d'emplegar os antigos nombres latinos de tiempos imperials y aplicoron a palabra \"Belgica\" pa nombrar o reino de Lotario II. Manimenos a desaparici\u00f3n d'este reino en o sieglo XII fizo desapareixer as denominacions de \"Belgae\", \"Belgica\" y \"Gallia B\u00e9lgica\" en o vocabulario politico d'o lat\u00edn medieval.\nDende a Edat Meya tardana dica lo sieglo XVII la rechi\u00f3n historica d'os \"Pa\u00edses Baixos\" (mes gran que l'actual Benelux), yera calificada de \"Belgica\" en documentos redactaus en lat\u00edn, a partir d'o nombre d'as dos provincias romanas de Galia Belchica, centradas en as ciudaz de Tr\u00e8ves y de Rems. Baixo lo duque de Borgonya, Felipe lo Bueno, unificador d'as provincias d'o que se conoixe como \"Pa\u00edses Baixos borgonyons\" apareixe a denominaci\u00f3n de \"Leo Belgicus\", que significa \"Le\u00f3n Belga\", la silueta d'un le\u00f3n cubrindo en os mapas a forma cheografica d'as posesions borgonyonas. Ye alavez cuan apareixen termins como \"Belgium\" y \"Belgia\". En a \"Cronica de Espaynna\" de Garc\u00eda de Eugui se puede veyer escrito en romanz navarro \"Belchia\":\nEn tiempos d'os Pa\u00edses Baixos espanyols esta rechi\u00f3n yera conoixida en castellano como \"Flandes\" por a provincia mes representativa. A Guerra de Ueitanta Anyos (1568-1648) dividi\u00f3 os Pa\u00edses Baixos en dos entidaz Provincias Unidas (\"Belgica Foederata\"), y Pa\u00edses Baixos meridionals (\"Belgica Regia\"). Esti\u00f3 a zona meridional a sola que emplegar\u00e1 o nombre de radiz galo-romana en o proceso historico que conducir\u00eda a la formaci\u00f3n d'un estau indendient. Entre 1789 y 1790 exitioron os \"\u00c9tats belgiques unis\", y en 1831 se crey\u00f3 lo \"royaume de Belgique\".\nCheograf\u00eda.\nBelchica comparte buegas con Francia (620\u00a0km), Alemanya (167\u00a0km), Luxemburgo (148\u00a0km) y os Pa\u00edses Baixos (450\u00a0km). A superficie total, incluyida l'aria d'augua, ye de 30.689 km2. Antis de 2018, se creyeba que l'aria total yera de 30.528 km2. Manimenos, cuan se midioron as estatisticas d'o pa\u00eds en 2018, se fazi\u00f3 servir un nuevo metodo de calculo. A diferencia d'os calculos anteriors, iste incluy\u00f3 l'aria dende a costa dica a linea de baixamar, revelando asinas que lo pa\u00eds ye 160 km2 mas gran en superficie d'o que se pensaba d'antis mas. Nom\u00e1s a superficie terrestre ye de 30 278 km2. Se troba entre as latituz 49 \u00b0 30 ' y 51 \u00b0 30 ' N, y as longarias 2 \u00b0 33 ' y 6 \u00b0 24 ' E.\nBelchica tien tres rechions cheograficas prencipals: a plana costera en o nordueste, o saso central perteneixen a la cuenca anglo-belga, y as tierras altas d'as Ardenas en o sudeste dica lo cinto orochenico de Hercinia. A cuenca de Par\u00eds alcanza una chicota cuatrena aria en l'extremo sud de Belchica, a Lorena belga.\nA plana costera ye formada sobretot per dunas d'arena y p\u00f3lders. Mas enta l'interior se troba un paisache suau, que s'eleva poquet a poquet, regau per numbrosos cursos d'augua, con vals fertils y a plana arenosa d'o nord-este de Campine (Kempen). Os pueyos y sasos boscosos d'as Ardenas son mas escarpaus y rocosos con espelungas y chicoz congostos. Extendendo-se enta l'ueste en Francia, ista aria ye connectada enta l'este con l'Eifel en Alemanya per o saso de High Fens, en a cuala Signal de Botrange forma o puesto mas alto d'o pa\u00eds con 694 m.\nClima.\nLo clima ye templau maritimo con precipitacions significativas en totas as estacions, como a mayor parti d'o nordueste d'Europa. A temperatura promeyo ye mas baixa de chinero a 3\u00a0\u00b0C (37,4\u00a0\u00b0F) y mas alta de chulio a 18\u00a0\u00b0C. A precipitaci\u00f3n meya per mes vareya entre 54\u00a0mm pa febrero y abril, a 78\u00a0mm pa chulio. Os promedios d'os anyos 2000 a 2006 amuestran temperaturas diarias minimas de 7\u00a0\u00b0C y maximas de 14\u00a0\u00b0C y precipitacions mensuals de 74\u00a0mm; istos son arredol de 1\u00a0\u00b0C y cuasi 10 mil\u00edmetros per dencima d'as valors normals d'o sieglo pasau, respectivament.\nOrganizaci\u00f3n politico-administrativa.\nDivisi\u00f3n administrativa.\nSeguntes a constituci\u00f3n d'o pa\u00eds, revisata o 14 de chulio de 1993, Belchica ye un unico estato federal, basato en tres rans:\nDiez ciudaz mas importants.\nAs diez ciudaz mas importants son:\nCheograf\u00eda humana y sociedat.\nLuengas.\nBelchica tien tres idiomas oficials: neerland\u00e9s, franc\u00e9s y alem\u00e1n. Tami\u00e9n se charran cuantos idiomas minoritarios no oficials. Como no existe un censo, no i hai datos estatisticos oficials sobre a distribuci\u00f3n u l'emplego d'os tres idiomas oficials de Belchica u os suyos dialectos. Manimenos, cuantos criterios, incluyiu l'idioma(s) d'o pais, a educaci\u00f3n u a condici\u00f3n de segundo idioma d'os naixius en l'extranchero, pueden proporcionar cifras sucheridas. S'estima que lo 60 % d'a poblaci\u00f3n belga son fabladors nativos de neerland\u00e9s (a ormino denominau flamenco), y o 40 % d'a poblaci\u00f3n fabla franc\u00e9s de forma nativa. Os belgas francofonos a ormino se denominan valons, encara que os francofonos en Bruselas no son valons.\nS'estima que o numero total de fabladors nativos de neerland\u00e9s ye d'arredol de 6,23 millons, concentraus en a rechi\u00f3n d'o norte de Flandres, mientres que os fabladors nativos de franc\u00e9s puyan a 3,32 millons en Valonia y un estimau de 870.000 (u lo 85 %) en a rechi\u00f3n oficialment biling\u00fce de Bruselas. A Comunidat de fabla alemana ye formada per 73.000 personas en l'este d'a Rechi\u00f3n Valona; ast\u00ed, uns 10.000 alemans y 60.000 belgas charran alem\u00e1n.\nTanto lo neerland\u00e9s belga como o franc\u00e9s belga tienen chicotas diferencias en o vocabulario y os matices semanticos d'as variedaz que se charran respectivament en os Pa\u00edses Baixos y Francia.\nGastronom\u00eda.\nA cocina belga ye muit variada con variacions rechionals significativas, a lo mesmo tiempo refleixa as cocinas d'os vecins Francia, Alemanya y os Pa\u00edses Baixos. A vegadas se diz que a birolla belga se sirve en a cantidat d'a cocina alemana pero con a calidat d'a birolla francesa. Difuera d'o pa\u00eds, Belchica ye millor conoixida per o suyo chicolate, gofres, trunfas fritas y biera.\nEncara que Belchica tien muitos platos nacionals distintivos, muitas birollas populars internacionalment como as hamburguesas y os espaguetis a la bolonyesa tami\u00e9n son populars en Belchica, y a mayor parti d'o que minchan os belgas tami\u00e9n se mincha en os pa\u00edses vecins. Per tanto, \"cocina belga\" por un regular se refiere a platos d'orichen belga, u aquels consideraus tipicament belgas.\nA cocina belga tradicionalment valora os ingredients rechionals y de temporada. Os ingredients tipicos d'os platos belgas incluyen trunfas, porros, camarons grisos, espargos blancos, endivias belgas y biera local, am\u00e1s d'as birollas basicas europeas comunas como carne, queso y manteca. Os belgas gosan minchar cuatro birollas per d\u00eda, con un desayuno liuchero, un almuerzo meyano, un refricherio y una cena abundant.\nBelchica tien una gran cantidat de platos y productos que son locals d'un aria especifica. Os eixemplos incluyen waterzooi de Gant, galleta couque d'a ciudat de Dinant y tarte au riz de Verviers. Si bien se reconoixe l'orichen local, a mayor\u00eda d'istos platos se desfrutan en tota Belchica.\nEsporte.\nOs esportes mes practicatos en Belchica son o f\u00fatbol, o ciclismo y o tenis. Tami\u00e9n tien una gran tradici\u00f3n en atletismo y tenis de mesa."}
{"id": "1232", "revid": "69718", "url": "https://an.wikipedia.org/wiki?curid=1232", "title": "Belarrusia", "text": "A Republica de Belarrusia u Belarrusia ye un pa\u00eds d'Europa Oriental en l'aria d'influencia cheopolitica rusa y anteriorment en l'aria d'influencia polaca y lituana. Actualment fa parti d'a Comunidat d'Estatos Independients.\nMugas.\nO territorio de Belarrusia muga en o sentito d'as agullas d'o reloch con Polonia a l'ueste, con Lituania a lo norueste, con una cantonera de Letonia a lo norte, con Rusia a lo norte a a l'este y con Ucra\u00edna a lo sud, con as Pauls d'o Pripet como muga natural con esta zaguera republica.\nClima.\nA causa d'a proximidat d'a mar Baltica (257 kilometros en o punto mas amanau), o pa\u00eds tien un clima continental moderau, con hibiernos fredos y veranos frescos y humidos, en transici\u00f3n a un clima maritimo. L'hibierno dura entre 105 y 145 d\u00edas, entre que que o verano puede arribar dica os 150 d\u00edas. A temperatura meya en chinero ye d' uns \u20136\u00a0\u00b0C, entre que que en chulio ye d' uns 18\u00a0\u00b0C, con alta humedat. A meya anyal de precipitacions oscila entre 550 y 700\u00a0mm, pendendo d' a comarca, con cantidaz a vegadas excesivas.\nPoblaci\u00f3n.\nA mayor part d'a poblaci\u00f3n ye belarrusa, con una minor\u00eda polaca en extensas zonas de l'ueste muito reducita dimpu\u00e9s d'a segunda Guerra Mundial, chicotas minor\u00edas de lituanos y de tartaros de Lituania tami\u00e9n en l'ueste a man d'a muga con Polonia y Lituania, y inmigrants rusos y ucraineses, muitos d'ellos venitos en o periodo sovietico.\nHistoria.\nO territorio de l'actual Belarrusia yera habitato en l'alta Edat Meya por eslaus orientals que iban desplazando a los pueblos baltos enta l'ueste. Dimpu\u00e9s d'a invasi\u00f3n mongola a mayor parte d'o territorio d'os eslaus orientals qued\u00f3 sozmeso por os mongols-tartaros, pero con o tiempo os lituanos conquirioron o territorio de l'actual Belarrusia y buena part d'Ucra\u00edna a los tartaros d'o Khanato d'a Horda d'Oro. L'actual Belarrusia faci\u00f3 part de Lituania en a Uni\u00f3n Polaco-Lituana y en a Republica d'as dos Nacions y os suyos habitants eslaus orientals fuoron denominatos rutens. Cuan l'Imperio Ruso esdevini\u00f3 una potencia mayor que Polonia-Lituania y particip\u00f3 en os repartos de Polonia os territorios habitatos por os actuals belarrusos fuoron anexionatos por l'Imperio Ruso, os rutens-belarrusos fuoron consideratos simplament rusos y o territorio suyo fue denominato Rusia Occidental.\nPeriodo d'entreguerras.\nCuan dimpu\u00e9s d'a Revoluci\u00f3n d'Octubre as potencias centrals ocupan amplos territorios en o frent oriental, negocian con o nuevo gubierno ucrain\u00e9s y reconoixen un Estato lituano a lo que conceden Grodno, Bialystok y Brest. Manimenos o 25 de marzo de 1918 se problam\u00f3 a republica nacional de Belarrusia sin garra eco. Os polacos dende 1919 preboron de recuperar as mugas de 1772, extendendo a sobiran\u00eda polaca por os pa\u00edses rutens que enantes yeran d'a Uni\u00f3n Polaco-Lituana u d'a Republica d'as Dos Nacions. A guerra polaco-sovietica conduce en 1920 a que o territorio d'os Belarrusos quede dividito en dos por una muga a l'este de Minsk, ratificata por o tractau de Riga o 18 de marzo de 1921.\nO renaiximiento cultural belarruso se produce en a decada de 1920 en o costato sovietico d'a muga. A Republica Socialista Sovietica de Belarrusia, establita o 1 de chinero de 1919 arredol de Minsk y Bobruisk ser\u00e1 una republica costitutiba d'a URSS o 30 d'aviento de 1922 con Rusia, Ucra\u00edna e Trascaucasia. Entre 1924 y 1926 s'exampla con Polotsk, Vitevsk, Moguilov y Gomel. Queda una muga fixata entre Rusia y Belarrusia corresponde a la muga entre Rusia y Polonia enantes de 1772. Por un tiempo se fa oficial a luenga belarrusa y se creya una elite intelectual belarrusa, pero o Stalinismo reprimir\u00e1 estas expresions y diezmar\u00e1 a clase intelectual.\nSegunda guerra mundial.\nO Pacto chermano-sovietico de 1939 permite a los sovieticos ocupar a metat occidental de Belarrusia, baixo poder polaco. L'exercito royo fa limpiezas etnicas de poblaci\u00f3n polaca. Muitos polacos son deportatos ta Cazaquist\u00e1n. En 1941 os alemans atacan a la Uni\u00f3n Sovietica y ocupan Belarrusia. S'organiza una resistencia partisana que se manti\u00e9n dica a contraofensiva sovietica de 1944. Os \"Einsatzgruppen\" eliminan a poblaci\u00f3n chodiga en a retraguarda d'as linias alemanas.\nPostguerra y tornata a lo comunismo.\nEn 1945, un tratau sovi\u00e9tico-polaco fix\u00f3 como muga entre la URSS y Polonia una muga equivalent a la Linia Curzon, lo que signific\u00f3 a Belarrusia una nueva muga y un ixamplamiento territorial enta l'ueste. Os polacos nunca no heban acceptau esta linia como muga etnica, pero dende 1919 la consideraba asinas la comunidat internacional. Dimpu\u00e9s 1945 os polacos que quedoron a l'este d'a nueva muga se troboron en a situaci\u00f3n d'acceptar una nacionalidat diferent u emigrar. D'acuerdo con una investigaci\u00f3n recient bels 3 millons de polacos viviban a l'este d'a Linica Curz\u00f3n, dos cuals arredol de 2.1 u 2.2 murioron, fuyoron, emigroron u fuoron forachitaus enta os nuevos territorios alemans anexionaus por a nueva Polonia.\nA Belarrusia d'a postguerra teneba un ministerio d'Afers Exteriors teoricament diferent d'a URSS, y Belarrusia faci\u00f3 part o mesmo que Ucra\u00edna d'os fundadors d'a ONU, pero o pa\u00eds dependeba en realidat d'a URSS de tot. A presencia militar sovietica y a construcci\u00f3n de nuevas industrias tray\u00f3 nueva poblaci\u00f3n rusa y d'atras nacionalidaz d'a URSS fendo que a presencia d'os nativos belarrusos se fuese diluindo en cualques puestos. En o contexto d'a econom\u00eda planificada sovietica Belarrusia teneba a funci\u00f3n de producir equipamiento agricola, tractors, camions, y productos electronicos y d'alta tecnoloch\u00eda destinaus a l'exercito u a la poblaci\u00f3n (televisions, frigorificos y radios). A instalaci\u00f3n d'industrias quimicas y petroquimicas vini\u00f3 acompanyada d'a construcci\u00f3n d'a nueva ciudat de Navapolatsk, que representaba un foco de contaminaci\u00f3n. A presi\u00f3n politica y cultural rusa en a Belarrusia sovietica yera muito fuerte, y por eixemplo a mitat d'a decada de 1980 no i heba garra escuela en Minsk que amostrase belarruso. En zaguer\u00edas d'esta decada amanixi\u00f3 o Frent Popular Belarruso. Belarrusia esti\u00f3 o pa\u00eds mes perchudicato por o desastre nucleyar de Chernobil de 1986.\nIndependencia.\nA independencia de Belarrusia ye mes resultato d'as circustancias que d'a voluntat nacional d'un pueblo que deseye a independencia. Lo que quereban mes os belarrusos yera a fin d'a hechemon\u00eda politica d'o Partiu Comunista, unas eleccions libres y reparacions por a esferra de Chernobil.\nO golpe militar d'agosto de 1991 en Rusia signific\u00f3 a fin d'a URSS, y o 8 d'aviento de 1991 os presidents de Rusia, Belarrusia y Ucra\u00edna firmoron a fin d'a URSS y a formaci\u00f3n d'a CEI (Comunidat d'Estatos Independients). Dende ixe inte Belarrusia ha tenito buenas relacions con Rusia.\nEn setiembre de 1991 a republica preni\u00f3 o nombre de \"Belarus\" en cuenta de \"Belorosija\". Staniskav Chchkevitch esdevini\u00f3 chefe d'Estato \"de facto\", pero fue destituito y reemplazato en chinero de 1994 por Mietchislav Grib."}
{"id": "1233", "revid": "401", "url": "https://an.wikipedia.org/wiki?curid=1233", "title": "Belize", "text": "Belize (d'antis mas conoixito como \"Honduras Britanica\") ye una monarqu\u00eda constitucional, y o pa\u00eds y estau situau mas a o norte d'America Central. Belize tien una sociedat prou diversa, mezclando-se-ie a-saber-las culturas y luengas. Belize ye l'unico pa\u00eds d'America Central a on l'angl\u00e9s ye luenga oficial. Muga a o norte con Mexico, a o sud y a l'ueste con Guatemala, y a l'este con a Mar Caribe. O territorio continental de Belize tien una largaria de 289 kilometros y una amplaria de 109 kilometros.\nCon una superficie de 22.960\u00a0km\u00b2 y una poblaci\u00f3n de nom\u00e1s 333.200 habitants (seguntes estimacions de 2010), Belize tien a menor densidat de poblaci\u00f3n de toda America Central. A tasa de creiximiento d'a poblaci\u00f3n d'o pa\u00eds ye de 2.21% (2008 est.), menimenos, ye a mayor en a rechi\u00f3n y una d'as mayors d'o hemisferio occidental. A gran abundancia de especies terrestres y marinas en Belize, y a suya diversidat d'ecosistemas fan que s\u00eda una pieza clau d'o Corredor Biolochico Mesoamerican.\nBelize ye culturalment unica entre os suyos vecins centroamericans; ye a una naci\u00f3n en a rechi\u00f3n que tien un herencio cultural britanico. Como parti d'a zona d'a Caribe Occidental, manimenos, tien tami\u00e9n un patrimonio cultural caribenyo en com\u00fan con a resta de pa\u00edses de Centroamerica. Por un regular, Belize se considera como una naci\u00f3n centroamericana con fuertes lazos d'uni\u00f3n tanto con a Caribe como con Latinamerica. Belize ye miembro d'a Comunidat d'a Caribe (CARICOM), y de \"El Sistema de la Integraci\u00f3n Centroamericana\" (SICA).\nCheograf\u00eda.\nSituato en a costa norte de Centroamerica, muga a o norte con o estato mexicano de Quintana Roo, a l'ueste con o departamento guatemalo de Pet\u00e9n, a l'este con a mar Caribe, y a o sud con o departamento guatemalo d'Izabal. A superficie total ye de 22.960\u00a0km\u00b2, que se veye reducito a 21.400\u00a0km\u00b2 por l'abundancia de lacunas.\nO norte de Belize ye formato mas que mas de planas costeras y pantanosas, densament repoblatas en bels puestos. Enta o sud se troba a cadena montanyosa baixa d'as Montanyas Maya, d'as que o punto mas alto en Belize ye o Bec Victoria a 1.160 metros d'altaria. Belize se troba situata entre os r\u00edos Hondo y Sarstoon, con o r\u00edo de Belize travesando o centro d'o pa\u00eds. A o largo de toda a costa d'a Caribe se troban arrecifes de coral. Se i troba a barrera de corals de Belize, que fa parti d'o Patrimonio Mundial d'a Humanidat, y que ye am\u00e1s luenga d'o hemisferio occidental y a segunda mas luenga d'o mundo dimpu\u00e9s d'a Gran Barrera de Coral d'Australia.\nDivisions administrativas.\nAdministrativament, o estato s'organiza en 6 districtos.\nIstos districtos se dividen a la vegada en 31 circunscripcions."}
{"id": "1234", "revid": "401", "url": "https://an.wikipedia.org/wiki?curid=1234", "title": "Anatom\u00eda humana", "text": "L'anatom\u00eda humana ye una especialidat de l'anatom\u00eda que estudeya a estructura d'o cuerpo humano, describindo os organos y sistemas organicos que lo forman, deixando o estudio d'os teixitos ta la histoloch\u00eda y o d'as celulas ta la citoloch\u00eda."}
{"id": "1235", "revid": "69718", "url": "https://an.wikipedia.org/wiki?curid=1235", "title": "Venezuela", "text": "A Republica Bolivariana de Venezuela ye un pa\u00eds situato en o norte d'America d'o Sud. O territorio venezolano incluye, am\u00e1s, diversas islas localizatas en a mar Caribe. Venezuela muga con Guyana a l'este, Brasil a lo sud, Colombia a l'ueste. As islas de Trinidad y Tobago, Grenada, Santa Luc\u00eda, Barbados, Cura\u00e7ao, Bonaire, Aruba, Sant Vicent y as Granadinas y as Islas de Sotavento que se troban a m\u00e1n d'a costa venezolana.\nCheograf\u00eda fisica.\nVenezuela ye situata en o Hemisferio Norte, encara que l'extremo meridional continental se troba muit am\u00e1n d'a linia d'o ecuador terrestre. O suyo territorio continental ye integrato por una masa compacta que s'estendilla d'este ta ueste y que perteneixe a la placa sudamericana; o territorio insular comprende un conchunto d'archipielagos, islas y isletas d'a mar Caribe. Por a suya cheograf\u00eda bi ha una gran diversidat de recursos naturals, prencipalment enercheticos y minerals, y tami\u00e9n una gran diversidat d'especies y ecosistemas.\nO pa\u00eds muga a lo norte con a mar Caribe u mar d'as Antillas con una longaria de costa de 2.813\u00a0km; tien mugas maritimas con as auguas territorials de Trinidad y Tobago, as Antillas Neerlandesas, Grenada, Puerto Rico y as Islas Virchens. Comparte 2.050\u00a0km de muga terrestre con Brasil a lo sud; 743\u00a0km a l'este con Guyana y 2.250\u00a0km a l'ueste con Colombia.\nRelieu.\nO relieu venezolano abarta tres unidaz cheograficas, que son d'ueste ta este:\nOs Andes septentrionals se bifurcan en dos cadenas monta\u00f1osas, que se creyoron mientres a Era terciaria, que se deseparan en l'extremo norte d'a sierra oriental colombiana. A cadena occidental ye constituita por a sierra de Perij\u00e1 en a muga con Colombia, que tien una altaria maxima de 3.750 m. A cadena oriental forma a sierra de M\u00e9rida, que tien una altaria maxima de 4.980 m en o Pico Bol\u00edvar, o punto mas alto d'o pa\u00eds. Istas dos cadenas rodian a depresi\u00f3n d'o Laco de Maracaibo, que con 13.280\u00a0km\u00b2 ye o mas gran d'America d'o Sud. O laco ocupa una ampla depresi\u00f3n ubierta a lo golfo de Venezuela. O suyo subsuelo tien numerosas reservas d'hidrocarburos. Entre o Laco de Maracaibo, a sierra de M\u00e9rida y a mar Caribe se troban as sierras y as vals fundas (\"hondonadas\") d'o sistema Lara-Falc\u00f3n formato por tres aliniacions orograficas orientatas de sudueste ta norueste. Enta l'este, a rechi\u00f3n montanyosa venezolana s'estendilla y rodia una vegata mas a costa d'o Caribe, formando o sistema montanyoso d'o Caribe que tien una altaria maxima de 2.765 m en o Pico Naiguat\u00e1 y que ye formato por a sierra d'o Caribe y a sierra d'o Interior, as dos orientatas d'este ta ueste, y en meyo d'ellas se troba la depresi\u00f3n d'o Laco de Valencia. A la fin, a l'este d'o sistema montanyoso d'o Caribe se troba o macizo de Cuman\u00e1 que forma as peninsulas d'Araya y Paria entre os golfos de Caraico y Paria.\nA rechi\u00f3n d'as planas de l'Orinoco ocupa la depresi\u00f3n central que s'estendilla entre as montanyas andinas a lo nord-este y a val de l'Orinoco a l'este y a lo sud y que rod\u00eda a l'altipl\u00e1n de Guayana. Ye integrata por una gran plana que fue cubierta por a mar en epocas historicas antigas, y que ha dato orichen a los chacimientos d'hidrocarburos. A l'este y a lo sud de l'Orinoco se troba l'altipl\u00e1n de Guayana que, debito a la erosi\u00f3n, ha creyato un relieu secundario de chicoz serratos, que puyan a moniquet dica formar a muga con Brasil en a cadenas montanyosa de Tairapec\u00f3, Parima y Pacaraima; estando lo mont Roraima, con 2.810 o punto mas alto.\nHidrograf\u00eda.\nVenezuela tien una gran cantidat de recursos hidricos. O 74,5% d'as auguas fluvials desembocan en l'oci\u00e1n Atlantico, un 20,7% en a mar Caribe y o 4,5% s'unen a lo r\u00edo Amazonas. Un chicot porcentache desembocan en a cuenca endorreica d'o Laco de Valencia. Asinas, tres cuatrenas partis d'o pa\u00eds perteneixen a la cuenca de l'Orinoco, que desemboca en l'Atlantico a travi\u00e9s d'un gran delta. Ye o tercer r\u00edo mas cabaloso d'America d'o Sud. Os afluents mas importants de l'Orinoco son o Ventuari, o Caron\u00ed, o Cauri, l'Aro, o Guaviare, o Vichada, o Meta y l'Apure. Una parti d'as auguas de l'Orinoco rematan en l'Amazonas por meyo d'a canal natural de Casiquiare que comunica con o r\u00edo Negro. D'atra man, os r\u00edos mas importants d'a cuenca d'a mar Caribe desembocan en o Laco de Maracaibo: Cotatumbo, Escalante y Chamba, curtos y cabalosos.\nFauna.\nA fauna bi ye diversa y abundant, con presencia de mamifers caracteristicos d'a zona tropical. Venezuela ye un d'os pa\u00edses con mayor variedat d'especies d'aus. Os reptils i son tami\u00e9n nombrosos, y se i troba una gran variedat de peixes. En 2004 i existiban 219 especies en periglo d'extinci\u00f3n, entre ellas o \"Thripophaga cherriei\".\nClima.\nVenezuela se troba de tot en os tropicos sobre l'ecuador a arredol de 12\u00b0 N. O suyo clima vareya dende planas humidas de baixa elevaci\u00f3n, an as temperaturas promeyo anyals alcanzan os 35\u00a0\u00b0C, dica cheleras y tierras altas (os sasos)) con una temperatura meya anyal de 8\u00a0\u00b0C. A precipitaci\u00f3n anyal vareya de 430\u00a0mm en as partis semiaridas d'o nordueste a mas de 1000\u00a0mm en o delta de l'Orinoco en o cabo este y la chungla amazonica en o sud. Lo livel de precipitaci\u00f3n ye mas baixo en o periodo dende agosto dica abril. Unatra caracteristica d'o clima ye ista variaci\u00f3n en tot o pa\u00eds per a existencia d'una cadena montanyosa denominada Cordelera d'a Costa que trascruza lo pa\u00eds d'este a ueste. A mayor\u00eda d'a poblaci\u00f3n vive en istas montanyas.\nO pa\u00eds se trestalla en cuatro redoladas de temperatura horizontals basadas sobretot en a elevaci\u00f3n. En a redolada tropical, per debaixo d'os 800 m d'altaria, as temperaturas son calidas, con promeyos anyals que oscilan entre 26 y 28\u00a0\u00b0C. A rechi\u00f3n templada oscila entre 800 y 2000 m d'altaria con promeyos de 12 a 25\u00a0\u00b0C; muitas d'as ciudaz de Venezuela, incluyida a suya capital, se troban en ista rechi\u00f3n. As condicions mas fredas con temperaturas de 9 a 11\u00a0\u00b0C se troban en a redolada freda entre 2000 y 3000 m d'altaria, especialment en os Andes, an os feners y os campos de nieu permanent con promeyos anyals per debaixo de 8\u00a0\u00b0C cubre la tierra per dencima d'os 3000 metros en os sasos.\nA temperatura mas alta rechistrada esti\u00f3 de 42\u00a0\u00b0C en Machiques, y la temperatura mas baixa rechistrada esti\u00f3 de -11\u00a0\u00b0C, s'ha informau dende una gran altaria deshabitada en P\u00e1ramo de Piedras Blancas (en l'Estau M\u00e9rida), encara que no existen reportes oficials, se conoixen temperaturas mas baixas en as montanyas d'a Sierra Nevada de Merida.\nOrganizaci\u00f3n politico-administrativa.\nVenezuela ye trestallata politicament y administrativa en 23 Estatos, 1 Districto Capital, 1 \"Dependencias Federales\" (72 islas) y 1 territorio reclamato (Guayana Esequiba).\n\u00b9 Territorio reclamato por Venezuela (pertenexient actualment a Guyana).\nPolitica y gobierno.\nVenezuela ye un Estato democratico y social de Dreito y de Chusticia con forma d'Estato Federal. En 1999 con a nueva Constituci\u00f3n s'establioron cinco poders publicos nacionals; o Poder executivo, lechislativo, chudicial, electoral y ciudad\u00e1n. o Poder executivo domina la estructura de gubierno nacional, o president ye esleito ta un periodo de 6 anyadas, exerce a la vez como chefe d'o Estato y d'o Gubierno. O Parlamento de Venezuela, dito Asamblea Nacional, ye composato por 167 deputatos. En o Poder chudicial existe o \"Tribunal Supremo de Justicia\" o maximo tribunal d'o pa\u00eds. O Poder ciudad\u00e1n tien un \"Consejo Moral Republicano\" que agrupa la Defensoria d'o Pueblo, o Ministerio Publico y a Contralor\u00eda Cheneral d'a Republica. O Poder Electoral ye conformato por o \"Consejo Nacional Electoral\".\nCheograf\u00eda humana y sociedat.\nGastronom\u00eda.\nA cocina venezolana ye influenciada per as tradicions europeas (italiana, espanyola, portuguesa y francesa), africanas occidentals y indichenas. A cocina venezolana vareya muito d'una rechi\u00f3n a unatra. As virollas basicas incluyen panizo, roz, platanos, fresols y cuantas carnes. As trunfas, os tomates, os brunos, as alberchenas, as crabazas, os espinais y os carbacins tami\u00e9n son guarnicions comuns en a dieta venezolana. Venezuela tami\u00e9n ye conoixida per tener una gran variedat de queso blanco, per un regular nombrau per rechi\u00f3n cheografica. Cualques platos tipicos son: l'arepa, o pabell\u00f3n criollo, l'hallaca, o sancocho y la cachapa.\nEsporte.\nOs esportes mas populars de Venezuela est\u00e1n o f\u00fatbol y o b\u00e9isbol, atros esportes importants son o baloncesto, voleivol, tenis, boxeo y rugby."}
{"id": "1237", "revid": "7519", "url": "https://an.wikipedia.org/wiki?curid=1237", "title": "Turkestan", "text": ""}
{"id": "1240", "revid": "69718", "url": "https://an.wikipedia.org/wiki?curid=1240", "title": "2 de chunio", "text": ""}
{"id": "1241", "revid": "401", "url": "https://an.wikipedia.org/wiki?curid=1241", "title": "3 de chunio", "text": ""}
{"id": "1242", "revid": "69718", "url": "https://an.wikipedia.org/wiki?curid=1242", "title": "4 de chunio", "text": ""}
{"id": "1243", "revid": "401", "url": "https://an.wikipedia.org/wiki?curid=1243", "title": "5 de chunio", "text": ""}
{"id": "1244", "revid": "401", "url": "https://an.wikipedia.org/wiki?curid=1244", "title": "6 de chunio", "text": ""}
{"id": "1245", "revid": "610", "url": "https://an.wikipedia.org/wiki?curid=1245", "title": "7 de chunio", "text": ""}
{"id": "1246", "revid": "69718", "url": "https://an.wikipedia.org/wiki?curid=1246", "title": "8 de chunio", "text": ""}
{"id": "1247", "revid": "610", "url": "https://an.wikipedia.org/wiki?curid=1247", "title": "9 de chunio", "text": ""}
{"id": "1248", "revid": "69718", "url": "https://an.wikipedia.org/wiki?curid=1248", "title": "10 de chunio", "text": ""}
{"id": "1250", "revid": "401", "url": "https://an.wikipedia.org/wiki?curid=1250", "title": "11 de chunio", "text": ""}
{"id": "1251", "revid": "69718", "url": "https://an.wikipedia.org/wiki?curid=1251", "title": "12 de chunio", "text": ""}
{"id": "1252", "revid": "69718", "url": "https://an.wikipedia.org/wiki?curid=1252", "title": "30 de chunio", "text": ""}
{"id": "1253", "revid": "610", "url": "https://an.wikipedia.org/wiki?curid=1253", "title": "25 de chunio", "text": ""}
{"id": "1254", "revid": "69718", "url": "https://an.wikipedia.org/wiki?curid=1254", "title": "20 de chunio", "text": ""}
{"id": "1255", "revid": "69718", "url": "https://an.wikipedia.org/wiki?curid=1255", "title": "13 de chunio", "text": ""}
{"id": "1256", "revid": "69718", "url": "https://an.wikipedia.org/wiki?curid=1256", "title": "14 de chunio", "text": ""}
{"id": "1257", "revid": "69718", "url": "https://an.wikipedia.org/wiki?curid=1257", "title": "15 de chunio", "text": ""}
{"id": "1258", "revid": "69718", "url": "https://an.wikipedia.org/wiki?curid=1258", "title": "29 de chunio", "text": ""}
{"id": "1259", "revid": "69718", "url": "https://an.wikipedia.org/wiki?curid=1259", "title": "18 de chunio", "text": ""}
{"id": "1260", "revid": "69718", "url": "https://an.wikipedia.org/wiki?curid=1260", "title": "27 de chunio", "text": ""}
{"id": "1261", "revid": "69718", "url": "https://an.wikipedia.org/wiki?curid=1261", "title": "16 de chunio", "text": ""}
{"id": "1262", "revid": "69718", "url": "https://an.wikipedia.org/wiki?curid=1262", "title": "23 de chunio", "text": ""}
{"id": "1263", "revid": "401", "url": "https://an.wikipedia.org/wiki?curid=1263", "title": "22 de chunio", "text": ""}
{"id": "1264", "revid": "610", "url": "https://an.wikipedia.org/wiki?curid=1264", "title": "28 de chunio", "text": ""}
{"id": "1265", "revid": "610", "url": "https://an.wikipedia.org/wiki?curid=1265", "title": "19 de chunio", "text": ""}
{"id": "1266", "revid": "69718", "url": "https://an.wikipedia.org/wiki?curid=1266", "title": "26 de chunio", "text": ""}
{"id": "1267", "revid": "401", "url": "https://an.wikipedia.org/wiki?curid=1267", "title": "21 de chunio", "text": ""}
{"id": "1268", "revid": "69718", "url": "https://an.wikipedia.org/wiki?curid=1268", "title": "24 de chunio", "text": ""}
{"id": "1269", "revid": "69718", "url": "https://an.wikipedia.org/wiki?curid=1269", "title": "17 de chunio", "text": ""}
{"id": "1271", "revid": "69718", "url": "https://an.wikipedia.org/wiki?curid=1271", "title": "1 de chinero", "text": ""}
{"id": "1272", "revid": "69718", "url": "https://an.wikipedia.org/wiki?curid=1272", "title": "1 de febrero", "text": ""}
{"id": "1274", "revid": "610", "url": "https://an.wikipedia.org/wiki?curid=1274", "title": "1 de marzo", "text": ""}
{"id": "1276", "revid": "610", "url": "https://an.wikipedia.org/wiki?curid=1276", "title": "1 d'abril", "text": ""}
{"id": "1278", "revid": "69718", "url": "https://an.wikipedia.org/wiki?curid=1278", "title": "1 de mayo", "text": "O diya 1 de mayo ye fiesta en cuasi tot o mundo, ye cuan se celebra o D\u00eda Internacional d'os Treballadors a festividat mas important y conoixita d'o movimiento obrero mundial."}
{"id": "1280", "revid": "610", "url": "https://an.wikipedia.org/wiki?curid=1280", "title": "1 de chulio", "text": ""}
{"id": "1282", "revid": "41", "url": "https://an.wikipedia.org/wiki?curid=1282", "title": "1 d'agosto", "text": ""}
{"id": "1284", "revid": "401", "url": "https://an.wikipedia.org/wiki?curid=1284", "title": "1 de setiembre", "text": ""}
{"id": "1285", "revid": "610", "url": "https://an.wikipedia.org/wiki?curid=1285", "title": "1 d'octubre", "text": ""}
{"id": "1287", "revid": "401", "url": "https://an.wikipedia.org/wiki?curid=1287", "title": "1 de noviembre", "text": ""}
{"id": "1289", "revid": "69718", "url": "https://an.wikipedia.org/wiki?curid=1289", "title": "1 d'aviento", "text": ""}
{"id": "1291", "revid": "401", "url": "https://an.wikipedia.org/wiki?curid=1291", "title": "Ben\u00edn", "text": "A Republica de Ben\u00edn (en franc\u00e9s \"R\u00e9publique du B\u00e9nin\") ye un pa\u00eds d'Africa, situato en o golfo de Guinea. Muga a l'este con Nicheria; a l'ueste con Togo; a o norte con N\u00edcher y a o sud con o golfo de Guinea, en l'Oceano Atlantico.\nA suya poblaci\u00f3n ye de 10.879.829 habitants (2015) en una superficie de 112.620 km\u00b2, con una densidat de poblaci\u00f3n de 94 hab/km\u00b2.\nA capital d'o pa\u00eds ye a ciudat de Porto Novo, encara que a ciudat con mayor numero d'habitants ye Cotonou."}
{"id": "1292", "revid": "69718", "url": "https://an.wikipedia.org/wiki?curid=1292", "title": "2 d'aviento", "text": ""}
{"id": "1293", "revid": "69718", "url": "https://an.wikipedia.org/wiki?curid=1293", "title": "3 d'aviento", "text": "O diya 3 d'aviento ye o D\u00eda Internacional d'as Personas con Discapacidat."}
{"id": "1294", "revid": "69718", "url": "https://an.wikipedia.org/wiki?curid=1294", "title": "4 d'aviento", "text": ""}
{"id": "1295", "revid": "610", "url": "https://an.wikipedia.org/wiki?curid=1295", "title": "5 d'aviento", "text": "Referencias.\n[[Categor\u00eda:Aviento]]"}
{"id": "1296", "revid": "401", "url": "https://an.wikipedia.org/wiki?curid=1296", "title": "6 d'aviento", "text": ""}
{"id": "1297", "revid": "69718", "url": "https://an.wikipedia.org/wiki?curid=1297", "title": "7 d'aviento", "text": ""}
{"id": "1298", "revid": "69718", "url": "https://an.wikipedia.org/wiki?curid=1298", "title": "8 d'aviento", "text": "Naixencias.\nAtros pa\u00edses.\n+ 1966 - naixencia en Dublin (Irlanda) d'a cantaire irlandesa Sin\u00e9ad O'Connor (\u20202023)."}
{"id": "1299", "revid": "69718", "url": "https://an.wikipedia.org/wiki?curid=1299", "title": "9 d'aviento", "text": ""}
{"id": "1300", "revid": "401", "url": "https://an.wikipedia.org/wiki?curid=1300", "title": "10 d'aviento", "text": ""}
{"id": "1301", "revid": "401", "url": "https://an.wikipedia.org/wiki?curid=1301", "title": "21 d'aviento", "text": ""}
{"id": "1302", "revid": "401", "url": "https://an.wikipedia.org/wiki?curid=1302", "title": "22 d'aviento", "text": ""}
{"id": "1303", "revid": "69718", "url": "https://an.wikipedia.org/wiki?curid=1303", "title": "23 d'aviento", "text": ""}
{"id": "1304", "revid": "610", "url": "https://an.wikipedia.org/wiki?curid=1304", "title": "24 d'aviento", "text": ""}
{"id": "1305", "revid": "401", "url": "https://an.wikipedia.org/wiki?curid=1305", "title": "25 d'aviento", "text": ""}
{"id": "1306", "revid": "401", "url": "https://an.wikipedia.org/wiki?curid=1306", "title": "26 d'aviento", "text": ""}
{"id": "1307", "revid": "69718", "url": "https://an.wikipedia.org/wiki?curid=1307", "title": "27 d'aviento", "text": ""}
{"id": "1308", "revid": "401", "url": "https://an.wikipedia.org/wiki?curid=1308", "title": "28 d'aviento", "text": ""}
{"id": "1309", "revid": "69718", "url": "https://an.wikipedia.org/wiki?curid=1309", "title": "29 d'aviento", "text": ""}
{"id": "1310", "revid": "401", "url": "https://an.wikipedia.org/wiki?curid=1310", "title": "30 d'aviento", "text": ""}
{"id": "1311", "revid": "69718", "url": "https://an.wikipedia.org/wiki?curid=1311", "title": "31 d'aviento", "text": ""}
{"id": "1312", "revid": "401", "url": "https://an.wikipedia.org/wiki?curid=1312", "title": "11 d'aviento", "text": ""}
{"id": "1313", "revid": "401", "url": "https://an.wikipedia.org/wiki?curid=1313", "title": "12 d'aviento", "text": ""}
{"id": "1314", "revid": "401", "url": "https://an.wikipedia.org/wiki?curid=1314", "title": "13 d'aviento", "text": ""}
{"id": "1315", "revid": "610", "url": "https://an.wikipedia.org/wiki?curid=1315", "title": "14 d'aviento", "text": ""}
{"id": "1316", "revid": "401", "url": "https://an.wikipedia.org/wiki?curid=1316", "title": "15 d'aviento", "text": ""}
{"id": "1317", "revid": "610", "url": "https://an.wikipedia.org/wiki?curid=1317", "title": "16 d'aviento", "text": ""}
{"id": "1318", "revid": "69718", "url": "https://an.wikipedia.org/wiki?curid=1318", "title": "17 d'aviento", "text": ""}
{"id": "1319", "revid": "401", "url": "https://an.wikipedia.org/wiki?curid=1319", "title": "18 d'aviento", "text": ""}
{"id": "1320", "revid": "69718", "url": "https://an.wikipedia.org/wiki?curid=1320", "title": "19 d'aviento", "text": ""}
{"id": "1321", "revid": "610", "url": "https://an.wikipedia.org/wiki?curid=1321", "title": "20 d'aviento", "text": ""}
{"id": "1324", "revid": "69718", "url": "https://an.wikipedia.org/wiki?curid=1324", "title": "2 d'abril", "text": ""}
{"id": "1325", "revid": "69718", "url": "https://an.wikipedia.org/wiki?curid=1325", "title": "3 d'abril", "text": ""}
{"id": "1326", "revid": "401", "url": "https://an.wikipedia.org/wiki?curid=1326", "title": "4 d'abril", "text": ""}
{"id": "1327", "revid": "61993", "url": "https://an.wikipedia.org/wiki?curid=1327", "title": "5 d'abril", "text": ""}
{"id": "1328", "revid": "69718", "url": "https://an.wikipedia.org/wiki?curid=1328", "title": "6 d'abril", "text": ""}
{"id": "1329", "revid": "401", "url": "https://an.wikipedia.org/wiki?curid=1329", "title": "7 d'abril", "text": ""}
{"id": "1330", "revid": "69718", "url": "https://an.wikipedia.org/wiki?curid=1330", "title": "8 d'abril", "text": ""}
{"id": "1331", "revid": "401", "url": "https://an.wikipedia.org/wiki?curid=1331", "title": "9 d'abril", "text": ""}
{"id": "1332", "revid": "610", "url": "https://an.wikipedia.org/wiki?curid=1332", "title": "10 d'abril", "text": ""}
{"id": "1333", "revid": "69718", "url": "https://an.wikipedia.org/wiki?curid=1333", "title": "11 d'abril", "text": ""}
{"id": "1334", "revid": "69718", "url": "https://an.wikipedia.org/wiki?curid=1334", "title": "12 d'abril", "text": ""}
{"id": "1335", "revid": "69718", "url": "https://an.wikipedia.org/wiki?curid=1335", "title": "13 d'abril", "text": ""}
{"id": "1336", "revid": "69718", "url": "https://an.wikipedia.org/wiki?curid=1336", "title": "14 d'abril", "text": ""}
{"id": "1337", "revid": "69718", "url": "https://an.wikipedia.org/wiki?curid=1337", "title": "15 d'abril", "text": ""}
{"id": "1338", "revid": "401", "url": "https://an.wikipedia.org/wiki?curid=1338", "title": "16 d'abril", "text": "Escaicimientos.\nAtros pa\u00edses.\n555 - En Roma Pelai I succede como papa a Vichilio, muerto l'anyo anterior."}
{"id": "1339", "revid": "610", "url": "https://an.wikipedia.org/wiki?curid=1339", "title": "17 d'abril", "text": ""}
{"id": "1340", "revid": "69718", "url": "https://an.wikipedia.org/wiki?curid=1340", "title": "18 d'abril", "text": ""}
{"id": "1341", "revid": "69718", "url": "https://an.wikipedia.org/wiki?curid=1341", "title": "19 d'abril", "text": ""}
{"id": "1342", "revid": "401", "url": "https://an.wikipedia.org/wiki?curid=1342", "title": "20 d'abril", "text": ""}
{"id": "1343", "revid": "401", "url": "https://an.wikipedia.org/wiki?curid=1343", "title": "21 d'abril", "text": ""}
{"id": "1344", "revid": "401", "url": "https://an.wikipedia.org/wiki?curid=1344", "title": "22 d'abril", "text": ""}
{"id": "1345", "revid": "610", "url": "https://an.wikipedia.org/wiki?curid=1345", "title": "23 d'abril", "text": ""}
{"id": "1346", "revid": "69718", "url": "https://an.wikipedia.org/wiki?curid=1346", "title": "24 d'abril", "text": ""}
{"id": "1347", "revid": "401", "url": "https://an.wikipedia.org/wiki?curid=1347", "title": "25 d'abril", "text": ""}
{"id": "1348", "revid": "69718", "url": "https://an.wikipedia.org/wiki?curid=1348", "title": "26 d'abril", "text": ""}
{"id": "1349", "revid": "41", "url": "https://an.wikipedia.org/wiki?curid=1349", "title": "27 d'abril", "text": ""}
{"id": "1350", "revid": "401", "url": "https://an.wikipedia.org/wiki?curid=1350", "title": "28 d'abril", "text": ""}
{"id": "1351", "revid": "401", "url": "https://an.wikipedia.org/wiki?curid=1351", "title": "29 d'abril", "text": ""}
{"id": "1352", "revid": "401", "url": "https://an.wikipedia.org/wiki?curid=1352", "title": "30 d'abril", "text": ""}
{"id": "1353", "revid": "69718", "url": "https://an.wikipedia.org/wiki?curid=1353", "title": "2 d'agosto", "text": ""}
{"id": "1354", "revid": "69718", "url": "https://an.wikipedia.org/wiki?curid=1354", "title": "3 d'agosto", "text": ""}
{"id": "1355", "revid": "69718", "url": "https://an.wikipedia.org/wiki?curid=1355", "title": "4 d'agosto", "text": ""}
{"id": "1356", "revid": "401", "url": "https://an.wikipedia.org/wiki?curid=1356", "title": "5 d'agosto", "text": ""}
{"id": "1357", "revid": "401", "url": "https://an.wikipedia.org/wiki?curid=1357", "title": "6 d'agosto", "text": ""}
{"id": "1358", "revid": "69718", "url": "https://an.wikipedia.org/wiki?curid=1358", "title": "7 d'agosto", "text": ""}
{"id": "1359", "revid": "69718", "url": "https://an.wikipedia.org/wiki?curid=1359", "title": "8 d'agosto", "text": ""}
{"id": "1360", "revid": "401", "url": "https://an.wikipedia.org/wiki?curid=1360", "title": "9 d'agosto", "text": ""}
{"id": "1361", "revid": "610", "url": "https://an.wikipedia.org/wiki?curid=1361", "title": "10 d'agosto", "text": ""}
{"id": "1362", "revid": "69718", "url": "https://an.wikipedia.org/wiki?curid=1362", "title": "11 d'agosto", "text": ""}
{"id": "1363", "revid": "69718", "url": "https://an.wikipedia.org/wiki?curid=1363", "title": "12 d'agosto", "text": ""}
{"id": "1364", "revid": "610", "url": "https://an.wikipedia.org/wiki?curid=1364", "title": "13 d'agosto", "text": ""}
{"id": "1365", "revid": "610", "url": "https://an.wikipedia.org/wiki?curid=1365", "title": "14 d'agosto", "text": ""}
{"id": "1366", "revid": "69718", "url": "https://an.wikipedia.org/wiki?curid=1366", "title": "29 d'agosto", "text": ""}
{"id": "1367", "revid": "610", "url": "https://an.wikipedia.org/wiki?curid=1367", "title": "30 d'agosto", "text": ""}
{"id": "1368", "revid": "69718", "url": "https://an.wikipedia.org/wiki?curid=1368", "title": "31 d'agosto", "text": ""}
{"id": "1369", "revid": "188", "url": "https://an.wikipedia.org/wiki?curid=1369", "title": "22 d'agosto", "text": ""}
{"id": "1370", "revid": "69718", "url": "https://an.wikipedia.org/wiki?curid=1370", "title": "23 d'agosto", "text": ""}
{"id": "1371", "revid": "401", "url": "https://an.wikipedia.org/wiki?curid=1371", "title": "24 d'agosto", "text": ""}
{"id": "1372", "revid": "610", "url": "https://an.wikipedia.org/wiki?curid=1372", "title": "25 d'agosto", "text": ""}
{"id": "1373", "revid": "610", "url": "https://an.wikipedia.org/wiki?curid=1373", "title": "26 d'agosto", "text": ""}
{"id": "1374", "revid": "69718", "url": "https://an.wikipedia.org/wiki?curid=1374", "title": "27 d'agosto", "text": ""}
{"id": "1375", "revid": "69718", "url": "https://an.wikipedia.org/wiki?curid=1375", "title": "28 d'agosto", "text": ""}
{"id": "1376", "revid": "69718", "url": "https://an.wikipedia.org/wiki?curid=1376", "title": "15 d'agosto", "text": ""}
{"id": "1377", "revid": "401", "url": "https://an.wikipedia.org/wiki?curid=1377", "title": "21 d'agosto", "text": ""}
{"id": "1378", "revid": "610", "url": "https://an.wikipedia.org/wiki?curid=1378", "title": "18 d'agosto", "text": ""}
{"id": "1379", "revid": "610", "url": "https://an.wikipedia.org/wiki?curid=1379", "title": "20 d'agosto", "text": ""}
{"id": "1380", "revid": "69718", "url": "https://an.wikipedia.org/wiki?curid=1380", "title": "16 d'agosto", "text": ""}
{"id": "1381", "revid": "69718", "url": "https://an.wikipedia.org/wiki?curid=1381", "title": "17 d'agosto", "text": ""}
{"id": "1382", "revid": "610", "url": "https://an.wikipedia.org/wiki?curid=1382", "title": "19 d'agosto", "text": ""}
{"id": "1383", "revid": "610", "url": "https://an.wikipedia.org/wiki?curid=1383", "title": "2 de chinero", "text": ""}
{"id": "1384", "revid": "69718", "url": "https://an.wikipedia.org/wiki?curid=1384", "title": "3 de chinero", "text": ""}
{"id": "1385", "revid": "69718", "url": "https://an.wikipedia.org/wiki?curid=1385", "title": "4 de chinero", "text": "Lo 4 de chinero ye lo cuatreno d\u00eda de l'anyo d'o calandario gregoriano. En iste d\u00eda, quedan 361 d\u00edas ta rematar l'anyo, u 362 si l'anyo ye bisiesto."}
{"id": "1386", "revid": "401", "url": "https://an.wikipedia.org/wiki?curid=1386", "title": "5 de chinero", "text": ""}
{"id": "1387", "revid": "401", "url": "https://an.wikipedia.org/wiki?curid=1387", "title": "6 de chinero", "text": ""}
{"id": "1388", "revid": "401", "url": "https://an.wikipedia.org/wiki?curid=1388", "title": "7 de chinero", "text": ""}
{"id": "1389", "revid": "610", "url": "https://an.wikipedia.org/wiki?curid=1389", "title": "29 de chinero", "text": ""}
{"id": "1390", "revid": "610", "url": "https://an.wikipedia.org/wiki?curid=1390", "title": "30 de chinero", "text": ""}
{"id": "1391", "revid": "610", "url": "https://an.wikipedia.org/wiki?curid=1391", "title": "31 de chinero", "text": ""}
{"id": "1392", "revid": "69718", "url": "https://an.wikipedia.org/wiki?curid=1392", "title": "8 de chinero", "text": ""}
{"id": "1393", "revid": "401", "url": "https://an.wikipedia.org/wiki?curid=1393", "title": "10 de chinero", "text": ""}
{"id": "1394", "revid": "69718", "url": "https://an.wikipedia.org/wiki?curid=1394", "title": "12 de chinero", "text": ""}
{"id": "1395", "revid": "61993", "url": "https://an.wikipedia.org/wiki?curid=1395", "title": "14 de chinero", "text": ""}
{"id": "1396", "revid": "401", "url": "https://an.wikipedia.org/wiki?curid=1396", "title": "16 de chinero", "text": ""}
{"id": "1397", "revid": "401", "url": "https://an.wikipedia.org/wiki?curid=1397", "title": "18 de chinero", "text": ""}
{"id": "1398", "revid": "61993", "url": "https://an.wikipedia.org/wiki?curid=1398", "title": "20 de chinero", "text": ""}
{"id": "1399", "revid": "401", "url": "https://an.wikipedia.org/wiki?curid=1399", "title": "22 de chinero", "text": ""}
{"id": "1400", "revid": "69718", "url": "https://an.wikipedia.org/wiki?curid=1400", "title": "24 de chinero", "text": ""}
{"id": "1401", "revid": "69718", "url": "https://an.wikipedia.org/wiki?curid=1401", "title": "26 de chinero", "text": ""}
{"id": "1402", "revid": "401", "url": "https://an.wikipedia.org/wiki?curid=1402", "title": "28 de chinero", "text": ""}
{"id": "1403", "revid": "69718", "url": "https://an.wikipedia.org/wiki?curid=1403", "title": "17 de chinero", "text": ""}
{"id": "1404", "revid": "401", "url": "https://an.wikipedia.org/wiki?curid=1404", "title": "19 de chinero", "text": ""}
{"id": "1405", "revid": "401", "url": "https://an.wikipedia.org/wiki?curid=1405", "title": "9 de chinero", "text": ""}
{"id": "1406", "revid": "401", "url": "https://an.wikipedia.org/wiki?curid=1406", "title": "27 de chinero", "text": ""}
{"id": "1407", "revid": "401", "url": "https://an.wikipedia.org/wiki?curid=1407", "title": "11 de chinero", "text": ""}
{"id": "1408", "revid": "610", "url": "https://an.wikipedia.org/wiki?curid=1408", "title": "13 de chinero", "text": ""}
{"id": "1409", "revid": "610", "url": "https://an.wikipedia.org/wiki?curid=1409", "title": "23 de chinero", "text": ""}
{"id": "1410", "revid": "401", "url": "https://an.wikipedia.org/wiki?curid=1410", "title": "25 de chinero", "text": ""}
{"id": "1411", "revid": "610", "url": "https://an.wikipedia.org/wiki?curid=1411", "title": "21 de chinero", "text": ""}
{"id": "1412", "revid": "401", "url": "https://an.wikipedia.org/wiki?curid=1412", "title": "15 de chinero", "text": ""}
{"id": "1413", "revid": "69718", "url": "https://an.wikipedia.org/wiki?curid=1413", "title": "8 de noviembre", "text": ""}
{"id": "1414", "revid": "610", "url": "https://an.wikipedia.org/wiki?curid=1414", "title": "15 de noviembre", "text": ""}
{"id": "1415", "revid": "69718", "url": "https://an.wikipedia.org/wiki?curid=1415", "title": "22 de noviembre", "text": ""}
{"id": "1416", "revid": "610", "url": "https://an.wikipedia.org/wiki?curid=1416", "title": "29 de noviembre", "text": ""}
{"id": "1417", "revid": "610", "url": "https://an.wikipedia.org/wiki?curid=1417", "title": "30 de noviembre", "text": ""}
{"id": "1418", "revid": "69718", "url": "https://an.wikipedia.org/wiki?curid=1418", "title": "23 de noviembre", "text": ""}
{"id": "1419", "revid": "401", "url": "https://an.wikipedia.org/wiki?curid=1419", "title": "24 de noviembre", "text": ""}
{"id": "1420", "revid": "69718", "url": "https://an.wikipedia.org/wiki?curid=1420", "title": "25 de noviembre", "text": ""}
{"id": "1421", "revid": "610", "url": "https://an.wikipedia.org/wiki?curid=1421", "title": "26 de noviembre", "text": ""}
{"id": "1422", "revid": "401", "url": "https://an.wikipedia.org/wiki?curid=1422", "title": "27 de noviembre", "text": ""}
{"id": "1423", "revid": "69718", "url": "https://an.wikipedia.org/wiki?curid=1423", "title": "28 de noviembre", "text": ""}
{"id": "1424", "revid": "69718", "url": "https://an.wikipedia.org/wiki?curid=1424", "title": "21 de noviembre", "text": ""}
{"id": "1425", "revid": "69718", "url": "https://an.wikipedia.org/wiki?curid=1425", "title": "14 de noviembre", "text": ""}
{"id": "1426", "revid": "69718", "url": "https://an.wikipedia.org/wiki?curid=1426", "title": "7 de noviembre", "text": ""}
{"id": "1427", "revid": "610", "url": "https://an.wikipedia.org/wiki?curid=1427", "title": "6 de noviembre", "text": ""}
{"id": "1428", "revid": "401", "url": "https://an.wikipedia.org/wiki?curid=1428", "title": "5 de noviembre", "text": ""}
{"id": "1429", "revid": "69718", "url": "https://an.wikipedia.org/wiki?curid=1429", "title": "4 de noviembre", "text": ""}
{"id": "1430", "revid": "401", "url": "https://an.wikipedia.org/wiki?curid=1430", "title": "3 de noviembre", "text": ""}
{"id": "1431", "revid": "69718", "url": "https://an.wikipedia.org/wiki?curid=1431", "title": "2 de noviembre", "text": ""}
{"id": "1432", "revid": "69718", "url": "https://an.wikipedia.org/wiki?curid=1432", "title": "9 de noviembre", "text": ""}
{"id": "1433", "revid": "610", "url": "https://an.wikipedia.org/wiki?curid=1433", "title": "16 de noviembre", "text": ""}
{"id": "1434", "revid": "69718", "url": "https://an.wikipedia.org/wiki?curid=1434", "title": "17 de noviembre", "text": ""}
{"id": "1435", "revid": "401", "url": "https://an.wikipedia.org/wiki?curid=1435", "title": "10 de noviembre", "text": ""}
{"id": "1436", "revid": "69718", "url": "https://an.wikipedia.org/wiki?curid=1436", "title": "11 de noviembre", "text": ""}
{"id": "1437", "revid": "401", "url": "https://an.wikipedia.org/wiki?curid=1437", "title": "18 de noviembre", "text": ""}
{"id": "1438", "revid": "610", "url": "https://an.wikipedia.org/wiki?curid=1438", "title": "19 de noviembre", "text": ""}
{"id": "1439", "revid": "610", "url": "https://an.wikipedia.org/wiki?curid=1439", "title": "12 de noviembre", "text": ""}
{"id": "1440", "revid": "69718", "url": "https://an.wikipedia.org/wiki?curid=1440", "title": "13 de noviembre", "text": ""}
{"id": "1441", "revid": "69718", "url": "https://an.wikipedia.org/wiki?curid=1441", "title": "20 de noviembre", "text": ""}
{"id": "1442", "revid": "69718", "url": "https://an.wikipedia.org/wiki?curid=1442", "title": "2 de chulio", "text": ""}
{"id": "1443", "revid": "401", "url": "https://an.wikipedia.org/wiki?curid=1443", "title": "3 de chulio", "text": ""}
{"id": "1444", "revid": "69718", "url": "https://an.wikipedia.org/wiki?curid=1444", "title": "4 de chulio", "text": ""}
{"id": "1445", "revid": "401", "url": "https://an.wikipedia.org/wiki?curid=1445", "title": "5 de chulio", "text": ""}
{"id": "1446", "revid": "69718", "url": "https://an.wikipedia.org/wiki?curid=1446", "title": "6 de chulio", "text": ""}
{"id": "1447", "revid": "610", "url": "https://an.wikipedia.org/wiki?curid=1447", "title": "7 de chulio", "text": ""}
{"id": "1448", "revid": "610", "url": "https://an.wikipedia.org/wiki?curid=1448", "title": "8 de chulio", "text": ""}
{"id": "1449", "revid": "69718", "url": "https://an.wikipedia.org/wiki?curid=1449", "title": "9 de chulio", "text": ""}
{"id": "1450", "revid": "69718", "url": "https://an.wikipedia.org/wiki?curid=1450", "title": "10 de chulio", "text": ""}
{"id": "1451", "revid": "401", "url": "https://an.wikipedia.org/wiki?curid=1451", "title": "11 de chulio", "text": ""}
{"id": "1452", "revid": "610", "url": "https://an.wikipedia.org/wiki?curid=1452", "title": "12 de chulio", "text": ""}
{"id": "1453", "revid": "401", "url": "https://an.wikipedia.org/wiki?curid=1453", "title": "13 de chulio", "text": ""}
{"id": "1454", "revid": "69718", "url": "https://an.wikipedia.org/wiki?curid=1454", "title": "14 de chulio", "text": ""}
{"id": "1455", "revid": "41", "url": "https://an.wikipedia.org/wiki?curid=1455", "title": "15 de chulio", "text": ""}
{"id": "1456", "revid": "69718", "url": "https://an.wikipedia.org/wiki?curid=1456", "title": "16 de chulio", "text": ""}
{"id": "1457", "revid": "401", "url": "https://an.wikipedia.org/wiki?curid=1457", "title": "17 de chulio", "text": ""}
{"id": "1458", "revid": "69718", "url": "https://an.wikipedia.org/wiki?curid=1458", "title": "18 de chulio", "text": ""}
{"id": "1459", "revid": "69718", "url": "https://an.wikipedia.org/wiki?curid=1459", "title": "19 de chulio", "text": ""}
{"id": "1460", "revid": "401", "url": "https://an.wikipedia.org/wiki?curid=1460", "title": "20 de chulio", "text": ""}
{"id": "1461", "revid": "69718", "url": "https://an.wikipedia.org/wiki?curid=1461", "title": "21 de chulio", "text": ""}
{"id": "1462", "revid": "610", "url": "https://an.wikipedia.org/wiki?curid=1462", "title": "22 de chulio", "text": ""}
{"id": "1463", "revid": "610", "url": "https://an.wikipedia.org/wiki?curid=1463", "title": "23 de chulio", "text": ""}
{"id": "1464", "revid": "69718", "url": "https://an.wikipedia.org/wiki?curid=1464", "title": "24 de chulio", "text": ""}
{"id": "1465", "revid": "69718", "url": "https://an.wikipedia.org/wiki?curid=1465", "title": "25 de chulio", "text": ""}
{"id": "1466", "revid": "69718", "url": "https://an.wikipedia.org/wiki?curid=1466", "title": "26 de chulio", "text": ""}
{"id": "1467", "revid": "401", "url": "https://an.wikipedia.org/wiki?curid=1467", "title": "27 de chulio", "text": ""}
{"id": "1468", "revid": "69718", "url": "https://an.wikipedia.org/wiki?curid=1468", "title": "28 de chulio", "text": ""}
{"id": "1469", "revid": "401", "url": "https://an.wikipedia.org/wiki?curid=1469", "title": "29 de chulio", "text": ""}
{"id": "1470", "revid": "401", "url": "https://an.wikipedia.org/wiki?curid=1470", "title": "30 de chulio", "text": ""}
{"id": "1471", "revid": "69718", "url": "https://an.wikipedia.org/wiki?curid=1471", "title": "31 de chulio", "text": ""}
{"id": "1472", "revid": "69718", "url": "https://an.wikipedia.org/wiki?curid=1472", "title": "2 de marzo", "text": ""}
{"id": "1473", "revid": "401", "url": "https://an.wikipedia.org/wiki?curid=1473", "title": "3 de marzo", "text": ""}
{"id": "1474", "revid": "69718", "url": "https://an.wikipedia.org/wiki?curid=1474", "title": "4 de marzo", "text": ""}
{"id": "1475", "revid": "401", "url": "https://an.wikipedia.org/wiki?curid=1475", "title": "5 de marzo", "text": ""}
{"id": "1476", "revid": "69718", "url": "https://an.wikipedia.org/wiki?curid=1476", "title": "6 de marzo", "text": ""}
{"id": "1477", "revid": "69718", "url": "https://an.wikipedia.org/wiki?curid=1477", "title": "7 de marzo", "text": ""}
{"id": "1478", "revid": "401", "url": "https://an.wikipedia.org/wiki?curid=1478", "title": "14 de marzo", "text": ""}
{"id": "1479", "revid": "401", "url": "https://an.wikipedia.org/wiki?curid=1479", "title": "13 de marzo", "text": ""}
{"id": "1480", "revid": "401", "url": "https://an.wikipedia.org/wiki?curid=1480", "title": "12 de marzo", "text": ""}
{"id": "1481", "revid": "69718", "url": "https://an.wikipedia.org/wiki?curid=1481", "title": "11 de marzo", "text": ""}
{"id": "1482", "revid": "69718", "url": "https://an.wikipedia.org/wiki?curid=1482", "title": "10 de marzo", "text": ""}
{"id": "1483", "revid": "401", "url": "https://an.wikipedia.org/wiki?curid=1483", "title": "9 de marzo", "text": ""}
{"id": "1484", "revid": "69718", "url": "https://an.wikipedia.org/wiki?curid=1484", "title": "8 de marzo", "text": "O ueito de marzo ye o diya internacional d'a muller."}
{"id": "1485", "revid": "610", "url": "https://an.wikipedia.org/wiki?curid=1485", "title": "15 de marzo", "text": ""}
{"id": "1486", "revid": "610", "url": "https://an.wikipedia.org/wiki?curid=1486", "title": "16 de marzo", "text": ""}
{"id": "1487", "revid": "401", "url": "https://an.wikipedia.org/wiki?curid=1487", "title": "17 de marzo", "text": ""}
{"id": "1488", "revid": "69718", "url": "https://an.wikipedia.org/wiki?curid=1488", "title": "18 de marzo", "text": ""}
{"id": "1489", "revid": "610", "url": "https://an.wikipedia.org/wiki?curid=1489", "title": "19 de marzo", "text": ""}
{"id": "1490", "revid": "401", "url": "https://an.wikipedia.org/wiki?curid=1490", "title": "20 de marzo", "text": ""}
{"id": "1491", "revid": "401", "url": "https://an.wikipedia.org/wiki?curid=1491", "title": "21 de marzo", "text": ""}
{"id": "1492", "revid": "6885", "url": "https://an.wikipedia.org/wiki?curid=1492", "title": "22 de marzo", "text": ""}
{"id": "1493", "revid": "401", "url": "https://an.wikipedia.org/wiki?curid=1493", "title": "29 de marzo", "text": ""}
{"id": "1494", "revid": "61993", "url": "https://an.wikipedia.org/wiki?curid=1494", "title": "30 de marzo", "text": ""}
{"id": "1495", "revid": "610", "url": "https://an.wikipedia.org/wiki?curid=1495", "title": "31 de marzo", "text": ""}
{"id": "1496", "revid": "610", "url": "https://an.wikipedia.org/wiki?curid=1496", "title": "28 de marzo", "text": ""}
{"id": "1497", "revid": "69718", "url": "https://an.wikipedia.org/wiki?curid=1497", "title": "26 de marzo", "text": ""}
{"id": "1498", "revid": "401", "url": "https://an.wikipedia.org/wiki?curid=1498", "title": "24 de marzo", "text": ""}
{"id": "1499", "revid": "610", "url": "https://an.wikipedia.org/wiki?curid=1499", "title": "27 de marzo", "text": ""}
{"id": "1501", "revid": "401", "url": "https://an.wikipedia.org/wiki?curid=1501", "title": "25 de marzo", "text": ""}
{"id": "1502", "revid": "69718", "url": "https://an.wikipedia.org/wiki?curid=1502", "title": "23 de marzo", "text": ""}
{"id": "1503", "revid": "401", "url": "https://an.wikipedia.org/wiki?curid=1503", "title": "2 de mayo", "text": ""}
{"id": "1504", "revid": "69718", "url": "https://an.wikipedia.org/wiki?curid=1504", "title": "3 de mayo", "text": ""}
{"id": "1505", "revid": "69718", "url": "https://an.wikipedia.org/wiki?curid=1505", "title": "4 de mayo", "text": ""}
{"id": "1506", "revid": "401", "url": "https://an.wikipedia.org/wiki?curid=1506", "title": "5 de mayo", "text": ""}
{"id": "1507", "revid": "610", "url": "https://an.wikipedia.org/wiki?curid=1507", "title": "6 de mayo", "text": ""}
{"id": "1508", "revid": "61993", "url": "https://an.wikipedia.org/wiki?curid=1508", "title": "7 de mayo", "text": ""}
{"id": "1509", "revid": "401", "url": "https://an.wikipedia.org/wiki?curid=1509", "title": "8 de mayo", "text": ""}
{"id": "1510", "revid": "69718", "url": "https://an.wikipedia.org/wiki?curid=1510", "title": "9 de mayo", "text": ""}
{"id": "1511", "revid": "69718", "url": "https://an.wikipedia.org/wiki?curid=1511", "title": "10 de mayo", "text": ""}
{"id": "1512", "revid": "6885", "url": "https://an.wikipedia.org/wiki?curid=1512", "title": "11 de mayo", "text": ""}
{"id": "1513", "revid": "401", "url": "https://an.wikipedia.org/wiki?curid=1513", "title": "12 de mayo", "text": "Referencias.\n[[Categor\u00eda:Mayo]]"}
{"id": "1514", "revid": "69718", "url": "https://an.wikipedia.org/wiki?curid=1514", "title": "13 de mayo", "text": ""}
{"id": "1515", "revid": "401", "url": "https://an.wikipedia.org/wiki?curid=1515", "title": "14 de mayo", "text": ""}
{"id": "1516", "revid": "610", "url": "https://an.wikipedia.org/wiki?curid=1516", "title": "15 de mayo", "text": ""}
{"id": "1517", "revid": "401", "url": "https://an.wikipedia.org/wiki?curid=1517", "title": "22 de mayo", "text": ""}
{"id": "1518", "revid": "610", "url": "https://an.wikipedia.org/wiki?curid=1518", "title": "27 de mayo", "text": "Escaicimientos.\nAtros pa\u00edses.\n1703 - Fundaci\u00f3n de Sant Petersburgo por Pero I de Rusia."}
{"id": "1519", "revid": "401", "url": "https://an.wikipedia.org/wiki?curid=1519", "title": "29 de mayo", "text": ""}
{"id": "1520", "revid": "401", "url": "https://an.wikipedia.org/wiki?curid=1520", "title": "30 de mayo", "text": ""}
{"id": "1521", "revid": "610", "url": "https://an.wikipedia.org/wiki?curid=1521", "title": "31 de mayo", "text": ""}
{"id": "1522", "revid": "401", "url": "https://an.wikipedia.org/wiki?curid=1522", "title": "19 de mayo", "text": ""}
{"id": "1523", "revid": "610", "url": "https://an.wikipedia.org/wiki?curid=1523", "title": "17 de mayo", "text": ""}
{"id": "1524", "revid": "401", "url": "https://an.wikipedia.org/wiki?curid=1524", "title": "24 de mayo", "text": ""}
{"id": "1525", "revid": "69718", "url": "https://an.wikipedia.org/wiki?curid=1525", "title": "20 de mayo", "text": ""}
{"id": "1526", "revid": "610", "url": "https://an.wikipedia.org/wiki?curid=1526", "title": "21 de mayo", "text": ""}
{"id": "1527", "revid": "401", "url": "https://an.wikipedia.org/wiki?curid=1527", "title": "25 de mayo", "text": ""}
{"id": "1528", "revid": "401", "url": "https://an.wikipedia.org/wiki?curid=1528", "title": "18 de mayo", "text": ""}
{"id": "1529", "revid": "401", "url": "https://an.wikipedia.org/wiki?curid=1529", "title": "26 de mayo", "text": ""}
{"id": "1530", "revid": "69718", "url": "https://an.wikipedia.org/wiki?curid=1530", "title": "23 de mayo", "text": ""}
{"id": "1531", "revid": "401", "url": "https://an.wikipedia.org/wiki?curid=1531", "title": "16 de mayo", "text": ""}
{"id": "1532", "revid": "610", "url": "https://an.wikipedia.org/wiki?curid=1532", "title": "28 de mayo", "text": ""}
{"id": "1533", "revid": "69718", "url": "https://an.wikipedia.org/wiki?curid=1533", "title": "10 de setiembre", "text": ""}
{"id": "1534", "revid": "610", "url": "https://an.wikipedia.org/wiki?curid=1534", "title": "20 de setiembre", "text": ""}
{"id": "1535", "revid": "69718", "url": "https://an.wikipedia.org/wiki?curid=1535", "title": "30 de setiembre", "text": ""}
{"id": "1536", "revid": "610", "url": "https://an.wikipedia.org/wiki?curid=1536", "title": "5 de setiembre", "text": ""}
{"id": "1537", "revid": "69718", "url": "https://an.wikipedia.org/wiki?curid=1537", "title": "15 de setiembre", "text": ""}
{"id": "1538", "revid": "69718", "url": "https://an.wikipedia.org/wiki?curid=1538", "title": "25 de setiembre", "text": ""}
{"id": "1539", "revid": "69718", "url": "https://an.wikipedia.org/wiki?curid=1539", "title": "3 de setiembre", "text": ""}
{"id": "1540", "revid": "69718", "url": "https://an.wikipedia.org/wiki?curid=1540", "title": "8 de setiembre", "text": "Referencias.\n[[Categor\u00eda:Setiembre]]"}
{"id": "1541", "revid": "610", "url": "https://an.wikipedia.org/wiki?curid=1541", "title": "12 de setiembre", "text": ""}
{"id": "1542", "revid": "401", "url": "https://an.wikipedia.org/wiki?curid=1542", "title": "23 de setiembre", "text": ""}
{"id": "1543", "revid": "610", "url": "https://an.wikipedia.org/wiki?curid=1543", "title": "2 de setiembre", "text": ""}
{"id": "1544", "revid": "401", "url": "https://an.wikipedia.org/wiki?curid=1544", "title": "4 de setiembre", "text": ""}
{"id": "1545", "revid": "69718", "url": "https://an.wikipedia.org/wiki?curid=1545", "title": "6 de setiembre", "text": ""}
{"id": "1546", "revid": "401", "url": "https://an.wikipedia.org/wiki?curid=1546", "title": "27 de setiembre", "text": ""}
{"id": "1547", "revid": "69718", "url": "https://an.wikipedia.org/wiki?curid=1547", "title": "22 de setiembre", "text": ""}
{"id": "1548", "revid": "610", "url": "https://an.wikipedia.org/wiki?curid=1548", "title": "18 de setiembre", "text": ""}
{"id": "1549", "revid": "69718", "url": "https://an.wikipedia.org/wiki?curid=1549", "title": "11 de setiembre", "text": ""}
{"id": "1550", "revid": "69718", "url": "https://an.wikipedia.org/wiki?curid=1550", "title": "13 de setiembre", "text": ""}
{"id": "1551", "revid": "610", "url": "https://an.wikipedia.org/wiki?curid=1551", "title": "26 de setiembre", "text": ""}
{"id": "1552", "revid": "69718", "url": "https://an.wikipedia.org/wiki?curid=1552", "title": "28 de setiembre", "text": ""}
{"id": "1553", "revid": "69718", "url": "https://an.wikipedia.org/wiki?curid=1553", "title": "7 de setiembre", "text": ""}
{"id": "1554", "revid": "69718", "url": "https://an.wikipedia.org/wiki?curid=1554", "title": "16 de setiembre", "text": ""}
{"id": "1555", "revid": "401", "url": "https://an.wikipedia.org/wiki?curid=1555", "title": "24 de setiembre", "text": ""}
{"id": "1556", "revid": "401", "url": "https://an.wikipedia.org/wiki?curid=1556", "title": "29 de setiembre", "text": ""}
{"id": "1557", "revid": "69718", "url": "https://an.wikipedia.org/wiki?curid=1557", "title": "17 de setiembre", "text": ""}
{"id": "1558", "revid": "41", "url": "https://an.wikipedia.org/wiki?curid=1558", "title": "19 de setiembre", "text": ""}
{"id": "1559", "revid": "69718", "url": "https://an.wikipedia.org/wiki?curid=1559", "title": "21 de setiembre", "text": ""}
{"id": "1560", "revid": "401", "url": "https://an.wikipedia.org/wiki?curid=1560", "title": "14 de setiembre", "text": ""}
{"id": "1561", "revid": "401", "url": "https://an.wikipedia.org/wiki?curid=1561", "title": "9 de setiembre", "text": ""}
{"id": "1562", "revid": "610", "url": "https://an.wikipedia.org/wiki?curid=1562", "title": "2 d'octubre", "text": ""}
{"id": "1563", "revid": "401", "url": "https://an.wikipedia.org/wiki?curid=1563", "title": "9 d'octubre", "text": ""}
{"id": "1564", "revid": "610", "url": "https://an.wikipedia.org/wiki?curid=1564", "title": "10 d'octubre", "text": ""}
{"id": "1565", "revid": "69718", "url": "https://an.wikipedia.org/wiki?curid=1565", "title": "17 d'octubre", "text": ""}
{"id": "1566", "revid": "69718", "url": "https://an.wikipedia.org/wiki?curid=1566", "title": "18 d'octubre", "text": ""}
{"id": "1567", "revid": "401", "url": "https://an.wikipedia.org/wiki?curid=1567", "title": "31 d'octubre", "text": ""}
{"id": "1568", "revid": "61993", "url": "https://an.wikipedia.org/wiki?curid=1568", "title": "26 d'octubre", "text": ""}
{"id": "1569", "revid": "69718", "url": "https://an.wikipedia.org/wiki?curid=1569", "title": "24 d'octubre", "text": ""}
{"id": "1570", "revid": "401", "url": "https://an.wikipedia.org/wiki?curid=1570", "title": "29 d'octubre", "text": ""}
{"id": "1571", "revid": "610", "url": "https://an.wikipedia.org/wiki?curid=1571", "title": "12 d'octubre", "text": ""}
{"id": "1572", "revid": "69718", "url": "https://an.wikipedia.org/wiki?curid=1572", "title": "30 d'octubre", "text": ""}
{"id": "1573", "revid": "69718", "url": "https://an.wikipedia.org/wiki?curid=1573", "title": "22 d'octubre", "text": ""}
{"id": "1574", "revid": "69718", "url": "https://an.wikipedia.org/wiki?curid=1574", "title": "13 d'octubre", "text": ""}
{"id": "1575", "revid": "69718", "url": "https://an.wikipedia.org/wiki?curid=1575", "title": "11 d'octubre", "text": ""}
{"id": "1576", "revid": "69718", "url": "https://an.wikipedia.org/wiki?curid=1576", "title": "20 d'octubre", "text": ""}
{"id": "1577", "revid": "401", "url": "https://an.wikipedia.org/wiki?curid=1577", "title": "28 d'octubre", "text": ""}
{"id": "1578", "revid": "69718", "url": "https://an.wikipedia.org/wiki?curid=1578", "title": "25 d'octubre", "text": ""}
{"id": "1579", "revid": "69718", "url": "https://an.wikipedia.org/wiki?curid=1579", "title": "15 d'octubre", "text": ""}
{"id": "1580", "revid": "69718", "url": "https://an.wikipedia.org/wiki?curid=1580", "title": "16 d'octubre", "text": ""}
{"id": "1581", "revid": "69718", "url": "https://an.wikipedia.org/wiki?curid=1581", "title": "19 d'octubre", "text": ""}
{"id": "1582", "revid": "69718", "url": "https://an.wikipedia.org/wiki?curid=1582", "title": "14 d'octubre", "text": ""}
{"id": "1583", "revid": "69718", "url": "https://an.wikipedia.org/wiki?curid=1583", "title": "23 d'octubre", "text": ""}
{"id": "1584", "revid": "401", "url": "https://an.wikipedia.org/wiki?curid=1584", "title": "5 d'octubre", "text": ""}
{"id": "1585", "revid": "69718", "url": "https://an.wikipedia.org/wiki?curid=1585", "title": "4 d'octubre", "text": ""}
{"id": "1586", "revid": "69718", "url": "https://an.wikipedia.org/wiki?curid=1586", "title": "7 d'octubre", "text": ""}
{"id": "1587", "revid": "401", "url": "https://an.wikipedia.org/wiki?curid=1587", "title": "6 d'octubre", "text": ""}
{"id": "1588", "revid": "69718", "url": "https://an.wikipedia.org/wiki?curid=1588", "title": "21 d'octubre", "text": ""}
{"id": "1589", "revid": "69718", "url": "https://an.wikipedia.org/wiki?curid=1589", "title": "3 d'octubre", "text": ""}
{"id": "1590", "revid": "401", "url": "https://an.wikipedia.org/wiki?curid=1590", "title": "27 d'octubre", "text": ""}
{"id": "1591", "revid": "69718", "url": "https://an.wikipedia.org/wiki?curid=1591", "title": "8 d'octubre", "text": ""}
{"id": "1592", "revid": "401", "url": "https://an.wikipedia.org/wiki?curid=1592", "title": "10 de febrero", "text": ""}
{"id": "1593", "revid": "69718", "url": "https://an.wikipedia.org/wiki?curid=1593", "title": "20 de febrero", "text": ""}
{"id": "1594", "revid": "69718", "url": "https://an.wikipedia.org/wiki?curid=1594", "title": "25 de febrero", "text": ""}
{"id": "1595", "revid": "69718", "url": "https://an.wikipedia.org/wiki?curid=1595", "title": "15 de febrero", "text": ""}
{"id": "1596", "revid": "69718", "url": "https://an.wikipedia.org/wiki?curid=1596", "title": "5 de febrero", "text": ""}
{"id": "1597", "revid": "401", "url": "https://an.wikipedia.org/wiki?curid=1597", "title": "29 de febrero", "text": ""}
{"id": "1598", "revid": "41", "url": "https://an.wikipedia.org/wiki?curid=1598", "title": "3 de febrero", "text": ""}
{"id": "1599", "revid": "401", "url": "https://an.wikipedia.org/wiki?curid=1599", "title": "17 de febrero", "text": ""}
{"id": "1600", "revid": "401", "url": "https://an.wikipedia.org/wiki?curid=1600", "title": "23 de febrero", "text": ""}
{"id": "1601", "revid": "69718", "url": "https://an.wikipedia.org/wiki?curid=1601", "title": "27 de febrero", "text": ""}
{"id": "1602", "revid": "610", "url": "https://an.wikipedia.org/wiki?curid=1602", "title": "12 de febrero", "text": ""}
{"id": "1603", "revid": "69718", "url": "https://an.wikipedia.org/wiki?curid=1603", "title": "7 de febrero", "text": ""}
{"id": "1604", "revid": "69718", "url": "https://an.wikipedia.org/wiki?curid=1604", "title": "22 de febrero", "text": ""}
{"id": "1605", "revid": "69718", "url": "https://an.wikipedia.org/wiki?curid=1605", "title": "18 de febrero", "text": ""}
{"id": "1606", "revid": "610", "url": "https://an.wikipedia.org/wiki?curid=1606", "title": "28 de febrero", "text": ""}
{"id": "1607", "revid": "41", "url": "https://an.wikipedia.org/wiki?curid=1607", "title": "14 de febrero", "text": ""}
{"id": "1608", "revid": "69718", "url": "https://an.wikipedia.org/wiki?curid=1608", "title": "21 de febrero", "text": ""}
{"id": "1609", "revid": "401", "url": "https://an.wikipedia.org/wiki?curid=1609", "title": "13 de febrero", "text": ""}
{"id": "1610", "revid": "69718", "url": "https://an.wikipedia.org/wiki?curid=1610", "title": "16 de febrero", "text": ""}
{"id": "1611", "revid": "69718", "url": "https://an.wikipedia.org/wiki?curid=1611", "title": "4 de febrero", "text": ""}
{"id": "1612", "revid": "401", "url": "https://an.wikipedia.org/wiki?curid=1612", "title": "19 de febrero", "text": ""}
{"id": "1613", "revid": "401", "url": "https://an.wikipedia.org/wiki?curid=1613", "title": "26 de febrero", "text": ""}
{"id": "1614", "revid": "401", "url": "https://an.wikipedia.org/wiki?curid=1614", "title": "24 de febrero", "text": ""}
{"id": "1615", "revid": "69718", "url": "https://an.wikipedia.org/wiki?curid=1615", "title": "8 de febrero", "text": ""}
{"id": "1616", "revid": "610", "url": "https://an.wikipedia.org/wiki?curid=1616", "title": "2 de febrero", "text": ""}
{"id": "1617", "revid": "610", "url": "https://an.wikipedia.org/wiki?curid=1617", "title": "6 de febrero", "text": ""}
{"id": "1618", "revid": "69718", "url": "https://an.wikipedia.org/wiki?curid=1618", "title": "11 de febrero", "text": ""}
{"id": "1619", "revid": "610", "url": "https://an.wikipedia.org/wiki?curid=1619", "title": "9 de febrero", "text": ""}
{"id": "1622", "revid": "69718", "url": "https://an.wikipedia.org/wiki?curid=1622", "title": "Santiago de Compostela", "text": "Santiago de Compostela, u en aragon\u00e9s Sant Chaime de Compostela, ye una ciudat situata en a provincia d'a Coru\u00f1a, capital d'a comunidat autonoma de Galicia.\nA ciudat de Santiago de Compostela tien una poblaci\u00f3n de 95.092 habitants (2009) en una superficie de 220 km\u00b2, con una densidat de poblaci\u00f3n de 432,24 hab/km\u00b2.\nL'UNESCO declar\u00f3 en 1985 o suyo casco antigo Patrimonio d'a Humanidat. Fa parte d'a Organizaci\u00f3n d'as Ciudaz d'o Patrimonio d'a Humanidat. Ye uno d'os centros de pelegrinache mas importants d'a Cristiandat, chunto con Cherusalem y Roma.\nCheograf\u00eda.\nA localidat de Santiago de Compostela se troba situata a 260 metros d'altaria sobre o livel d'a mar, a una distancia de 71 km d'a ciudat de A Coru\u00f1a, a capital d'a suya provincia.\nHistoria.\nEn 968 se produz una incursi\u00f3n vikinga contra la ciudat."}
{"id": "1633", "revid": "610", "url": "https://an.wikipedia.org/wiki?curid=1633", "title": "Historia", "text": "A Historia ye una disciplina cientifica que tien como obchecto o estudio d'o pasau d'a humanidat basando-se en testimonios materials. Tami\u00e9n se diz Historia a o relato de feitos pasatos que se consideran dignos de remerar por una sociedat determinata. A persona que fa d'o estudio d'a Historia a suya actividat se diz historiador.\nA Historia naixi\u00f3 con l'aparici\u00f3n d'a escritura, o cual permiti\u00f3 a continidat d'os relatos por dencima de l'antiga tradici\u00f3n oral. Por ixo, a escritura marca a buega entre as ciencias d'a Historia y d'a Prehistoria, y se gosa clamar tami\u00e9n Historia a o periodo dende l'aparici\u00f3n d'a escritura dica l'actualidat.\nEtimoloch\u00eda.\nA palabra en aragon\u00e9s \"historia\" provi\u00e9n d'a palabra latina \"historia\", que significa \"narrativa, relato\", y que provi\u00e9n d'o griego antigo \u1f31\u03c3\u03c4\u03bf\u03c1\u03af\u03b1 \"histor\u00eda\", que significa \"l'aprendizache u conoiximiento por investigaci\u00f3n, historia, rechistros u narrativa\", d'o verbo \u1f31\u03c3\u03c4\u03bf\u03c1\u03b5\u1fd6\u03bd \"histore\u00een\" \"investigar\", y iste derivato de \u1f35\u03c3\u03c4\u03c9\u03c1 \"h\u00edst\u014dr\" \"sabio\", \"testigo\" u \"chuez\".\nDisciplinas auxiliars d'a historia.\nSon ixos campos d'estudio que ofreixen fuents de datos a o historiador."}
{"id": "1634", "revid": "41", "url": "https://an.wikipedia.org/wiki?curid=1634", "title": "Zaragoza", "text": "Zaragoza ye una ciudat espa\u00f1ola, capital d'Arag\u00f3n y d'a provincia de Zaragoza. Se troba situata en a Comarca Central a o canto d'o r\u00edo Ebro y en a desembocadura d'a Uerba y o Galligo en o centro d'una gran val con gran variedat de paisaches, dende disiertos (como as Bardenas y os Monegros) dica selvas pretas, tasqueras, montanya, etc.\nA poblaci\u00f3n d'a ciudat de Zaragoza yera de 706.904 habitants en 2019, estando asinas a cinquena ciudat en poblaci\u00f3n d'Espanya. A poblaci\u00f3n de l'aria metropolitana de Zaragoza s'estim\u00f3 que yera en 2006 de 783.763 habitants. O municipio ye o puesto de residencia de mas d'o 50% d'a poblaci\u00f3n total d'Arag\u00f3n. A ciudat se troba a 199 metros d'altaria sobre o livel d'a mar, en una situaci\u00f3n cheograf\u00edca excepcional, ya que ye un nyudo de comunicacions entre as grans ciudaz de Madrit, Barcelona, Valencia, Bilbau y Tolosa, distants as cinco a bels 300\u00a0km de Zaragoza, alto u baixo.\nA ciudat ye prou conoixita por o suyo folklore, o suyo patrimonio cultural, a gastronom\u00eda local, y os suyos tres monumentos prencipals (a basilica d'o Pilar, a seu d'o Salvador y o palacio de l'Alchafar\u00eda).\nChunto d'a Seu y l'Alchafar\u00eda, bi ha atros edificios que fan parti d'o mud\u00e9char aragon\u00e9s y por tanto d'o Patrimonio d'a Humanidat seguntes a UNESCO.\nSimbolos.\nA figura d'o lion rampant en os nuestros emblemas se debe a que Alifonso VII de Ley\u00f3n, rei de Castiella y de Ley\u00f3n, fue, mientres un tiempo, rei de Zaragoza y cedi\u00f3 l'animal heraldico a la nuestra ciudat.\nDimpu\u00e9s a muerte sin descendencia d'Alifonso I, lo Batallero, tanto su chirm\u00e1n Remiro como lo suyo parient o rei castellanoleyon\u00e9s Alifonso pretendeban o trono.\nHistoria.\nEdat Meya.\nO 18 d'aviento de 1118 o rei Alifonso I conquiere la ciudat de Zaragoza, rematando asinas con a existencia d'a Taifa de Saraqusta.\nToponimia.\nO suyo nombre actual procede d'o suyo antigo toponimo romano, \"CAESAR AUGUSTA\" a travi\u00e9s de l'arabe \"Saraqosta\" y d'o mozarabe que, como en Almonecir &lt; \"AL-MONASTIR\", feba metatesi de \"-ST-\" ta \"-ts-\", representato como \"\u00e7\":\nEn a parla baturra d'a Ribera Baixa d'Ebro se diz \"Zirigoza\", que mos fa pensar en variants medievals d'o nombre como \"Cerago\u00e7a\". Si no hese pasato por l'arabe o nombre hese estato bella cosa pareixita a \"Sargosta\" u \"Zargosta\".\nDemograf\u00eda.\nEn 2013 viviban en Zaragoza 107 864 foranos, lo que suposaba lo 15% d'o total. Dende 2004 dica 2013 dita cifra pas\u00f3 de 43 355 a 107 864, ye dicir, augment\u00f3 cuasi un 150%. Os barrios con mayor poblaci\u00f3n forana yeran Delicias (25 428 habitants, o 23% d'o total d'o districto) y lo Casco Historico (11 881, o 25%). Os mayors grupos yeran rumanos, marroquins, ecuatorianos, chineses y colombians.\nCheograf\u00eda.\nHidrograf\u00eda.\nBi ha tres rios en Zaragoza: l'Ebro, O Galligo y a Uerba.\nDistrictos y barrios.\nZaragoza ye dividita administrativament en doce districtos, que se subdividen cadag\u00fan en barrios:\nClima.\nZaragoza tiene un clima semiarido fredo, propio d'a depresi\u00f3n d'Ebro. Os hibiernos son liucherament fredos,con minimas meyas arredol d'os 2 graus positivos, estando normals as chelatas nocturnas (23 diyas de chelatas de meya a l'anyo), mientres que las maximas gosan situar-se bels 10 graus de meya encara que dintre los meses d'aviento y chinero a causa d'a inversi\u00f3n termica producida per as boiras, as maximas pueden cayer pro mesmo plegando a estar mas baixas que las zonas am\u00e1n de Zaragoza con mas altaria an i hai sol, en istes eventos as maximas y las minimas son practicament as mesmas y las maximas pueden baixar facilment a los 2 graus. Os estius son calidos, as maximas gosan superar cuasi siempre los 30\u00a0\u00b0C, mesmo pasando los 35\u00a0\u00b0C cualques diyas y ocasionalment s'ha plegau y superando liucherament o barrache d'os 40 graus en cualques eventos calidos; mientres que las minimas, a causa d'a continentalidat de Zaragoza, gosan baixar d'os 20 graus encara que a vegadas ista marca se supere en eventos calidos provocando que s\u00eda dificil conciliar lo soneyo en tener altas temperaturas tanto per lo d\u00eda como per a nueit.\nAs escasas plevias se concentran en primavera y en ag\u00fcerro en menor medida (6 u 7 d\u00edas de plevida per mes), ocurrindo sequeras estivals practicament toz los anyos (1 u 2 d\u00edas de plevida per mes), encara que en ocasions en estiu puedan ocurrir fuertes tronadas a vegadas mesmo con piedra a causa d'a calor y que fan amainar un poquet a sequera. En hibierno las precipitacions tami\u00e9n son pros escasas nom\u00e1s un poquet mas comuns que en verano, lo que provoca que tot y con as baixas temperaturas tasament nieu, un diya en l'hibierno y solament 4 d\u00edas de plevida per mes. O promeyo anyal ye pro escaso, d'uns 315\u00a0mm.\nSeguntes l'Achencia Estatal de Meteoroloch\u00eda, a velocidat meya de l'aire ye de 19\u00a0km/h. O cierzo bufa con frecuencia entre l'hibierno y a primers d'a primavera.\nEconom\u00eda.\nAm\u00e1s d'a ventallosa situaci\u00f3n cheografica, destaca en Figueruelas una d'as factor\u00edas de General Motors. A progresiva puyata d'a econom\u00eda agraria ha convertito a la General Motors en un d'os prencipals pilars d'a econom\u00eda d'a provincia. A la fabrica d'autos s'unen como base d'a econom\u00eda aragonesa a interpresa Balay, centrata en a fabricaci\u00f3n de eletrodomesticos, CAF (Construccions y Auxiliars de Ferrocarrils S.A.) d'a que salen unidaz ferroviarias tanto ta o mercato estatal como ta o internacional y diversas meyanas interpresas de caracter nacional como Pikol\u00edn u Lacasa, entre atras.\nActualment, a econom\u00eda d'a ciudat ye en plen desembolique devito a prochectos como a Expo 2008, a Plataforma Lochistica de Zaragoza (PLAZA), asinas como por o paso d'o tren de Alta Velocidat Espanyola (\"AVE\"), que convierte a la ciudat en un important centro de comunicacions.\nArte y cultura.\nA ciudat poseye una universidat dende 1542, encara que os suyos orichens se troban en o sieglo XII. Actualment se divide en cuantos campus, d'os que dos se troban en a ciudat.\nExisten cuantos teatros, a on s'amostran obras d'intr\u00e9s cheneral y de teatro alternativo. O mas antigo ye o Teatro prencipal, en o Coso, a man de l'antigo teatro romano. Tami\u00e9n destacan o teatro d'o mercato y o teatro d'a estaci\u00f3n.\nSe conta con un Auditorio-Centro de Congresos que amogolona la practica totalidat d'os muitos congresos que se celebran en Zaragoza y tami\u00e9n de l'actividat musical d'a capital. En iste Auditorio tienen a seu o grupo Enigma-Orquesta de Cambra de l'Auditorio de Zaragoza, orquesta de formaci\u00f3n variable que poseye un convenio con iste Auditorio y que tien una chicota temporada de conciertos, adedicando-se con especial intr\u00e9s a la espardidura d'a musica contemporania. Tami\u00e9n ofreixe conciertos pedagochicos ta escolans y colabora con o coro de l'Auditorio, coro Amici Musicae. Continando con a musica clasica, tami\u00e9n organizan conciertos as entidaz d'estalvio Ibercaja y CAI, asinas como Choventuz Musicals de Zaragoza, pero todas istas d'un modo mas esporadico y enfocadas a atra mena de roldes y publico.\nAnque l'ocio d'a ciudat escurra por cam\u00edns mas mudenos, como los cines, existindo 5 u 6 salas en torno a la que pasa por estar a v\u00eda prencipal, y atros tantos mas en os grans centros comercials de Grancasa y Augusta, habendo suposau, l'aparici\u00f3n de salas multicine, a disparici\u00f3n de bels d'os cines de mas solera anque no ha eschalamancau a pervivencia de belunas d'as antigas salas d'o centro .\nAs zonas de marcha, son Rollo (musica comercial y d'adolescents), O Casco (ta chent choven, universitaria), La Zona y a Xota.\nEsleita ta organizar a Exposici\u00f3n internacional Expo Zaragoza 2008, asinas mesmo ha estato esleita como seu d'un Secretariato d'a Organizaci\u00f3n de Nacions Unitas t'a Decada de l'Augua d'a UNESCO.\nMolimentos.\nZaragoza ye una ciudat bimilenaira por la que han pasato cuasi totas as civilizacions que han dominato a Peninsula Iberica, estando una important ciudat en cada una d'ellas. Por ixo bi ha enrunas y molimentos de toz os estilos y epocas.\nA tamas de tener enrunas y edificios de gran belleza, Zaragoza ye encara una ciudat esconoixita t'a mayor\u00eda d'os espanyols y mesmo zaragozanos. Ista situaci\u00f3n cambe\u00f3 una miqueta a radiz d'a celebraci\u00f3n d'a Exposici\u00f3n Internacional de 2008, esdevenindo dende alavez Zaragoza un dest\u00edn preferito en o turismo cultural y d'interior.\nOs 3 grans puestos d'intr\u00e9s obligatos en toda vesita a Zaragoza son:\nAm\u00e1s bi ha atros puestos de gran intr\u00e9s:\nFiestas.\nL' afavilidat d'as suyas chents fan d'as suyas fiestas unas d'as mas intresans, con actos populars y actuacions en dreito en diversos puntos d'a ciudat.\nMuseus.\nmas informaci\u00f3n en Informaci\u00f3n Museus Municipals de Zaragoza\nAccesos y transporte.\nBi ha un servicio de trens de redolada entre Zaragoza y parti d'os municipios d'a suya aria metropolitana, clamato Cercan\u00edas Zaragoza, que fa parte d'o rete de Cercan\u00edas de Renfe Operadora. Actualment dito rete de trens de redolada nom\u00e1s ye formato por una linia, a C-1.\nTami\u00e9n bi ha una linea de tramv\u00eda inagurata l'anyo 2011 y clamata Linea 1.\nTami\u00e9n bi ha un servicio publico de loguero de bicicletas clamato BiziZaragoza u biZi.\nEsporte.\nO equipo de f\u00fatbol mes representativo ye o Real Zaragoza que chuga en La Romareda, y equipos menors como o Club Deportivo Ebro, o Club Deportivo Giner Torrero, a Real Sociedad Deportiva Santa Isabel, o Club Deportivo Valdefierro, y o Club Deportivo Sant Gregorio Arrabal. \nTami\u00e9n son importants l'equipo de baloncesto, Basket Zaragoza 2002 S.A.D., de handbol, o CAI Balonmano Arag\u00f3n y atro de voleibol, Bantierra F\u00e1bregas Sport, toz \u00e9ls chugando en as ligas de maxima categor\u00eda.\nTami\u00e9n cal que destacar el Centro Nataci\u00f3n Helios, un club poliesportivo con equipos federatos en 16 esportes, as suyas seccions mes importants son as de nataci\u00f3n, waterpolo y baloncesto.\nCompeticions esportivas.\nZaragoza esti\u00f3 subseu olimpica de f\u00fatbol en os Chuegos Olimpicos de Barcelona 1992 chugandose-hi partius d'o Grupo A y D, y un partiu d'os cuartos de final en La Romareda.\nMedios de comunicaci\u00f3n.\nEn Zaragoza s'editan bels periodicos, entre os que cal destacar o dec\u00e1n Heraldo de Arag\u00f3n y O Periodico d'Arag\u00f3n.\nI hai cuantas canals de televisi\u00f3n que emiten dende la ciudat: la canal autonomica Arag\u00f3n TV y las canals locals Canal 44, Zaragoza TV, La Cheneral Televisi\u00f3n, 15 TV (Radio Ebro) y Popular TV. Am\u00e1s, Televisi\u00f3n Espanyola conta en Zaragoza con un centro territorial pa Arag\u00f3n dende 1979.\nGran parte d'as emisoras de radio de Zaragoza son controladas per los grans grupos radiofonicos d'Espanya: Radio Nacional d'Espanya, Cadena SER, COPE y Onda Cero. A la marguin d'ellas, operan en Zaragoza atras emisoras d'ambito autonomico, como Arag\u00f3n Radio y numerosas emisoras locals.\nCiudaz achirmanatas.\nAs ciudaz achirmanatas con Zaragoza son:\nD'atra m\u00e1n existen alcuerdos de colaboraci\u00f3n con as ciudaz de:"}
{"id": "1635", "revid": "610", "url": "https://an.wikipedia.org/wiki?curid=1635", "title": "Tecnoloch\u00eda", "text": "A palabra tecnoloch\u00eda data d'o sieglo XVIII, cuan a tecnica, historicament empirica, empecipia a vinclar-se con a ciencia y s'empecipian a sistematizar os metodos de producci\u00f3n. A tecnoloch\u00eda surte cuan s'enfocan determinatos problemas tecnicos socials con una concepci\u00f3n cientifica y dintro d'una cierta bastida economica y sociocultural; ye intimament vinclada con a ciencia y a complementariedat entre as dos se incrementa cada vegada mas. A tecnoloch\u00eda emplega o metodo cientifico, comprende o saber sistematizato y en o suyo accionar se manulla tanto a ran practico como conceptual, ye dicir, que abraca lo fer y a suya reflexi\u00f3n teorica. A tecnoloch\u00eda ye o conchunto ordenato de conoiximientos y os correspondients enantos que tienen como obchectivo la producci\u00f3n de cabals y servicios, tenendo en cuenta la tecnica, a ciencia y os aspectos economicos, socials y culturals embrecatos. L'alcance d'o termin se estendilla a los produtos resultants d'ixos enantos que deben responder a necesidaz u deseyos d'a sociedat y tener como preposito contrebuir a amillorar a calidat de vida. Cuan a tecnoloch\u00eda busca una soluci\u00f3n a los problemas que se planteyan en a sociedat, lo fa relacionando a tecnica (os suyos conoiximientos, trastes y capacidat inventiva), con a ciencia (o campo d'os conoiximientos cientificos) y con o tarabidau economico y sociocultural d'o medio (as relacions socials, as formas organizativas, os modos de producci\u00f3n, os aspectos economicos, a bastida cultural, entre atros aspectos). Resumindo, se puede dicir que la ciencia ye ligada a lo deseyo de l'hombre de conoixer, mientres que la tecnica y a tecnoloch\u00eda lo son a la voluntat de l'hombre de fer, ta satisfer os suyos deseyos y necesidaz."}
{"id": "1636", "revid": "610", "url": "https://an.wikipedia.org/wiki?curid=1636", "title": "Pintura", "text": "A pintura ye a tecnica que premite a un artista clamato pintor plasmar as suyas obras dencima d'una determinata superficie emplegando diferents pigmentos y atros materials. A pintura ye una d'as formas d'expresi\u00f3n artistica mas antigas d'a humanidat y ye una d'as seis bellas artes.\nOs historiadors de l'arte dividen a la pintura en periodos (Veyer historia de l'arte, historia d'a pintura) y cada epoca conta con os suyos respectivas tecnicas de pintura.\nO termin pintura puede estar emplegato ta referir-se a una obra pictorica como sinonimo de cuadro. A vegadas tami\u00e9n s'emplega este termin ta referir-se a los productos comercials emplegatos ta coloriar distintos obchectos como paretes y vehiclos."}
{"id": "1637", "revid": "69718", "url": "https://an.wikipedia.org/wiki?curid=1637", "title": "Musica", "text": "A musica (u localment mosica) ye a la vegada :\nEtimoloch\u00eda.\nA palabra \"musica\" ye un helenismo amprau por l'idioma lat\u00edn dende \u03bc\u03bf\u03c5\u03c3\u03b9\u03ba\u03ae, que tien relaci\u00f3n con as palabras \"musa\" y \"museu\" y que plega a las luengas romances como un cultismo, d'ast\u00ed que conserve o fonema /k/ en \"-ica\" sin sonorizar en \"-iga\" u \"-ega\". Manimenos en aragon\u00e9s no conserva a pronunciaci\u00f3n esdr\u00faixula latina, y ye palabra plana, tarcual document\u00f3 Alwin Kuhn en cheso a primers d'o sieglo XX, cuan l'aragon\u00e9s yera una luenga vital en tot l'Alto Arag\u00f3n encara que no bi hese garra forma standarizada ni prebatina de normalizaci\u00f3n.\nEn aragon\u00e9s medieval s'escribe cuasi siempre \"musica\" y \"musico\", asinas lo veyemos en as traduccions heredianas y en o \"Libro d'el Trasoro\":\nTami\u00e9n veyemos escrito \"musica\" y \"musico\" a zaguers d'o sieglo XV en Zaragoza, en os zaguers textos en aragon\u00e9s:\nEn os residuos d'aragon\u00e9s d'as provincias de Teruel y Zaragoza queda un derivau feito a partir de musica con o diminutivo orichinal en aragon\u00e9s \"musiqueta\" dica en zonas a on se fa servir \"-ico\".\nA pronunciaci\u00f3n vulgarizada \"mosica\" se fa servir muito en aragon\u00e9s escrito de zaguers d'o sieglo XX sobre tot baixo a erronia concepci\u00f3n que por estar diferent d'a forma st\u00e1ndard en castellano representa una forma orichinal aragonesa. De feito a pronunciaci\u00f3n \"mosica\" se da en rechistros populars tanto en aragon\u00e9s como en castellano, como muitas d'as variacions espontanias de vocals (\"civil\" y \"cevil\", \"sindicato\" y \"sendicato\"), y no son significativas de garra lei fonetica que faigan diferents determinadas luengas romances."}
{"id": "1639", "revid": "12563", "url": "https://an.wikipedia.org/wiki?curid=1639", "title": "Uesca", "text": "Uesca (en castellano: \"Huesca\") ye una ciudat d'Arag\u00f3n y capital d'a provincia d'o mesmo nombre u tami\u00e9n clamata Alto Arag\u00f3n y d'a comarca d'a Plana de Uesca.\nSituata en o centro d'una depresi\u00f3n clamata tami\u00e9n Plana de Uesca ti\u00e9n una poblaci\u00f3n de habitants en una superficie de 161,04\u00a0km2 a 488 m. dencima d'o mar d'Alicant y a una distancia de 70\u00a0km d'a vecina Zaragoza. O clima de Uesca ye mediterranio con matices continentals y as precipitacions son arredol os 550\u00a0mm anyals.\nA suya fiesta mayor ye Sant Lorient y se celebra a semana d'o 9 al 15 de agosto. Ye caracterizada por a vestimenta de color blanco y panyoletas verdes. O dia 9 ye o chupinazo y o dia 10 ye Sant Lorient y os Danzants bailan enfrente d'a basilica de Sant Lorient.\nSimbolos.\nO escudo d'armas de Uesca ye formato por un chinet en un campo de azul, o chinet que mira a la drecha d'o escudo con casco y vestito de blanco, armado con una lanza y montato a caballo. En a punta d'o escudo diz la siguiente leyenda en lat\u00edn: \"V. V. OSCA\" - \"URBS VICTRIX OSCA\"- (en aragon\u00e9s \"Ciudat Vencedora Uesca\") .\nA corona reyal ye ubierta con piedras preciosas, con ueito florons, interpolatos de perlas. Ye rodeyato por dos ramas una de palma de oro y atra de laurero.\nA bandera ye de cuatro colors; blanco, royo, amariello y verde. Ye composata por a cruz de Sant Andreu y tami\u00e9n en o centro tien a leyenda \"V. V. OSCA\".\nHistoria.\nAntes de plegar os romanos, a redolada de Uesca yera tierra d'os ibers ilerchez, que heban tenito una expansi\u00f3n recient a costa d'atros pueblos relacionatos con os suesetans de Cinco Villas. La ciudat se clamaba allora \"Bolskan\" y ya emitiba moneda en o sieglo II aC.\nA \"Osca\" d'os romanos, en o sieglo I aC ya yera una ciudat de raso romanizata y Sertorio en faci\u00f3 a suya capital cuan esdeveni\u00f3 un rebel contra la Republica Romana de Sila. Sertorio fund\u00f3 una Academia en \"Osca\" pa la educaci\u00f3n romana de los fillos de l'aristocracia indichena en a mesma plaza on se troba huei lo museu arquelochico. Roma ninvi\u00f3 a Pompeyo contra Sertorio, y preni\u00f3 \"Osca\" en l'anyo 72 aC. Augusto puy\u00f3 de categor\u00eda a Uesca nombrando-la municipio.\nDimpu\u00e9s d'a etapa visigoda, y a invasi\u00f3n arabo-musulmana, \"Osca\" la controlar\u00e1n os musulmans en o contexto d'Al-Andalus. En tiempos d'Al Andalus en arabe s'escribiba \"Wasqa\" prenendo la pronunciaci\u00f3n proto-romance. Os historiadors musulmans destacoron que Uesca teneba una doble muralla de piedra. Tami\u00e9n dan noticia que un r\u00edo traviesa a ciudat, por o que se deduz que a ciudat creixi\u00f3 enta o nord-este en ixe periodo ixamplando-se por a marguin ezquierda d'o r\u00edo Isuela. Bi heba un barrio mozarabe en o sud d'a ciudat. Esdevenita muga debant a los reinos cristianos d'o norte, ser\u00e1n ternes as prebatinas d'encorralamiento d'a ciudat, lo cual la obligar\u00e1 a convertir-se en una base militar de primer orden.\nEn l'anyo 1094 o rei cristiano Sancho Rem\u00edriz preb\u00f3 de conquerir a ciudat costruindo o Castiello de Mont Arag\u00f3n. O rei Sancho Rem\u00edriz mori\u00f3 por una sayeta mientres reconoixeba la muralla. En a primavera de 1096 l'exercito cristiano con o rei Pero I debant, metioron cerco a Uesca mientres seis meses. A ciudat fue entregata a lo 27 de noviembre a lo Rei Sancho, vencedor en a Batalla d'os Plans d'Alcoraz siet d\u00edas antis, conforme a l'alcuerdo previo entre musulmans y cristianos.\nEn o sieglo XIII Uesca yera dividida en uns districtos ditos \"cuartons\" por estar-ne cuatre: \"Alquibla\", \"Mont Arag\u00f3n\", \"La Magdalena\" y \"Remi\u00e1n\", cadag\u00fan as suyas parroquias y os suyos barrios. O Cuart\u00f3n de L'Alquibla yera o sud d'a ciudat y con buena part d'a suya superficie fuera d'a muralla, yera o cuart\u00f3n mes poblau. Teneba os barrios que en a documentaci\u00f3n medieval figuran como \"los oleros\", \"los ferreros\", \"los ballesteros\", \"los anajares\", \"Barrio de don Fertuyn de Vergua\" y atros vecindatos, destacando dos barrios de recient creyaci\u00f3n como ixamplamiento d'a ciudat: \"Barrio de los Saccos\" y \"La Poblaci\u00f3n\". A meyaus d'o sieglo XIII os monches de Mont Arag\u00f3n empentoron a repoblaci\u00f3n d'o espacio d'a Zuda viella de Uesca.\nCheograf\u00eda.\nUesca se situa en a depresi\u00f3n de 20\u00a0km de redolada clamata a Plana que ye rodiata por chicotas elevacions y en o nurueste ista a sierra de Guara una d'as principals sierras exteriors d'o Prepireneu con una maxima altaria d'o tozal situato a 2.077 m d'altaria.\nSe troba a 488 metros d'altaria sobre o livel d'a mar y ye trescruzato por os r\u00edos Isuela y Flumen.\nMugas.\nO termin municipal de Uesca ye de 161,0\u00a0km\u00b2 y muga con Almud\u00e9var, Vici\u00e9n, Monflorite-As Casas, Tierz, Quicena, Loporzano, Nueno, Igri\u00e9s, Banast\u00e1s, Chimiellas, Alerre, Barbu\u00e9s y Albero Baixo.\nBarrios.\nUesca tien 10 barrios; La Catedral, Mar\u00eda Auxiliadora, Perpetuo Socorro, San Jos\u00e9, San Lorenzo, San Pedro, Santiago, Santo Domingo y Sant Mart\u00edn, La Encarnaci\u00f3n y San Francisco de As\u00eds. Os mas poblaus son San Lorenzo y Santo Domingo y Sant Mart\u00edn.\nO Barrio de Sant Mart\u00edn ya lo mencionan en un texto de 1286:\nEn a baixa Edat Meya bi habi\u00f3 un Barrio de Sant Cibri\u00e1n arredol d'una ilesia ya desapareixida y a on teneban propiedaz los monches d'o Monesterio de Sant Chuan d'a Penya:\nOs poligonos industrials son La Mangatina, Monz\u00fa, Sepes, Martinez de Velasco y o Parque Tecnolochico Walqa.\nBarrios rurals.\nO municipio de Uesca tami\u00e9n tien os barrios rurals de Api\u00e9s, Banari\u00e9s, Bellestar d'o Flumen, Bunyals, Forniellos d'Api\u00e9s, Huarrios, Cuarte y Tabiernas d'Isuela.\nClima.\nO clima de Uesca ye un clima mediterranio continental. En verano as temperaturas son calidas y en hibierno son fredas, con minimas baixas que a vegatas baixan d'os -6\u00ba. A temperatura meyana anual ye de 13,6\u00ba. A ciudat tien 2.682 horas de sol a l'anyo, 23 d\u00edas de tronatas y 35 d\u00edas de chelatas.\nAs precipitacions son arredol de 550\u00a0mm anyals y tienen o suyo minimo en verano y o maximo a la fin d'a primavera. Puede haber-ie nevazos en hibierno pero no son muit comuns.\nOs records de temperatura rechistratos en l'Observatorio de Uesca son os 42,6\u00ba d'o 7 de chulio de 1919 y os -13,2\u00ba d'o 12 de febrero de 1956.\nDemograf\u00eda.\nUesca ye una d'as capitals de provincia con menor poblaci\u00f3n d'o Estato Espanyol, con 52.555 habitants en l'anyo 2014.\nChentilicio.\nO chentilicio d'os habitants de Uesca y d'a suya provincia ye uescano. En castellano ye \"oscense\" y proviene d'o antigo nombre en lat\u00edn de \"Osca\". Tami\u00e9n se usa \"fato\" que significa \"presumido\" en castellano pero en a cultura popular significa tonto.\nPuestos d'intr\u00e9s.\nFiestas.\nAs fiestas de Sant Lorient (d'o 9 al 15 d'agosto) y a Semana Santa uescana han estato declaratas \"Fiestas de Intr\u00e9s Turistico\". Am\u00e1s d'as fiestas de Sant Lorient, o 22 de chinero se celebra a festividat de Sant Vicent. Os uescanos gosan d'encender fogueras, rustir trunfas y minchar-se-las.\nEsporte.\nA Sociedad Deportiva Huesca ye l'equipo mas important de f\u00fatbol d'a ciudat, chuga actualment en a segunda divisi\u00f3n. En baloncesto destaca el Club Baloncesto Pe\u00f1as Huesca que chugan en a LEB Oro. O BM Huesca ye l'equipo de balonm\u00e1n que iste anyo chuga en a Liga ASOBAL.\nMedios de comunicaci\u00f3n.\nEn a televisi\u00f3n ista \"Huesca Televisi\u00f3n\" que emite dende a plegada d'a TDT. Radio Huesca se encarga d'emitir por l'as ondas. Y o medio escrito mas important ye o diario del AltoArag\u00f3n establito en 1985 con una tirache de mas de 8.000 eixemplars.\nPeesonalidaz naixidas de Uesca.\nEntre os uescanos mas destacatos se troban:"}
{"id": "1640", "revid": "23", "url": "https://an.wikipedia.org/wiki?curid=1640", "title": "Huesca", "text": ""}
{"id": "1642", "revid": "61993", "url": "https://an.wikipedia.org/wiki?curid=1642", "title": "Madrit", "text": "Madrit (pronunciato en aragon\u00e9s [ma'dri], en castellano \"Madrid\") ye una villa espanyola. Madrit ye am\u00e1s d'a capital d'o estau, a capital d'a suya provincia y d'a Comunidat Autonoma de Madrit.\nHistoria.\nO suyo orichen ye en un enclau musulm\u00e1n clamau \"Magerit\", conquerito por Alifonso VI de Castiella en 1083. La villa fue esleita como capital d'Espanya por Felipe II, reemplazando a Toledo. En 1601, y dica 1606, a capitalidat pas\u00f3 temporalment a la ciudat de Valladolit. Dende allora, Madrit ha estato per\u00e9n a capital d'Espanya.\nToponimia.\nNo bi ha garra documento que permita saper que nombre teni\u00f3 l'aldeya de tiempos d'os visigodos que s'establi\u00f3 arredol de l' arroyo de San Pedro. A evoluci\u00f3n posterior d'o toponimo permite afirmar que esta aldeya se clam\u00f3 \"Matrich\", evoluci\u00f3n d'o lat\u00edn \"Matrice\", referindo-se a lo manantial y cauz prencipal d'augua. Atros toponimos relacionatos con esta radiz son Val Madriz en a provincia de Zaragoza y Madriz en A Riocha, pero en estos casos con a evoluci\u00f3n d'as CE, CI d'alcuerdo con la fonetica aragonesa, que van mes luent d'a palatalizaci\u00f3n en /che/, /chi/ y esdevienen /ce/, /ci/.\nCuan los musulmans conquerioron la Meseta lo nombre \"Matrich\" s'arabiz\u00f3 en a suya fonetica como \"Magrit\"/\"Mayrit\" pus en arabe no existe a secuencia /trg/ y se troba mes a sob\u00e9n /jrd/. En lo periodo ansalus\u00ed ye documentato a sob\u00e9n lo chentilicio \"al-Mayriti\", y s'aplic\u00f3 por eixemplo a lo erudito y poligrafo hispanoarabe Maslamah ben Ahmad al-Mayriti, naixito de Madrit en o sieglo X. Ye arabizato y no en mozarabe orichinal como se troboron los castellanos o toponimo cuan conquerioron a cuenca d'o r\u00edo Tacho.\nA primer variacion \"Maydrit\"/\"Maidrit\" se troba en o documento fundacional de \"Vicus Sancti Martini\" de 1126. En 1176 ya se documenta \"Madrit\", y la forma definitiva en castellano ya ye present en o mesmo Fuero viello de Madrit de 1202. Dende ixe inte y mientres cuasi tres sieglos coexistir\u00e1n as variants \"Madrit\"/\"Madrid\". En o zaguer cuarto d'o sieglo XV ya s'imposa a variant grafica \"Madrid\", pero como ye sabito en castellano d'a Meseta Norte se prenuncia \"Madriz\" que encara que siga a evoluci\u00f3n de \"Matriche\" seguntes a fonetica castellana, s'ha orichinato por a prenunciaci\u00f3n como /z/ d'a /d/ final en castellano.\nEn aragon\u00e9s se leye \"Madrit\" en bel texto medieval provinient d'a comarca de Daroca y encara se manti\u00e9n esta pronunciaci\u00f3n en aragon\u00e9s ribagorzano, como veyemos en bel texto dialectal:\nAdministraci\u00f3n.\nDivisi\u00f3n administrativa.\nMadrit ye dividiu administrativament en venti\u00fan districtos, que a la suya vegada se subdividen en barrios:\nPuestos d'intr\u00e9s turistico.\nBeluns d'os puestos turisticos mas importants son:\nDentro d'o patrimonio molimental se pueden alufrar, entre atros:\nO sieglo XX tray\u00f3 tami\u00e9n a construcci\u00f3n d'un zarpato d'edificios singulars (muitos d'els en o districto financiero de AZCA) como:\nEn a comarca de Madrit se troban o palacio y monesterio d'o Escorial, os palacios d'Aranjuez Aranjuez y o centro historico d'Alcal\u00e1 de Henares.\nAntim\u00e1s de por los suyos puestos d'intr\u00e9s historico, toda la ciudat ofrexe infinidat de posibilidaz comercials. Sindembargo, existen zonas d'especial concentraci\u00f3n comercial como son as carreras Preciados/Carmen y Serrano/Goya con botigas d'as mas importants marcas de moda (Zara,Cortefiel...) u grans magacens (El Corte Ingl\u00e9s)."}
{"id": "1644", "revid": "610", "url": "https://an.wikipedia.org/wiki?curid=1644", "title": "Arte", "text": "O termin art u arte procede d'o lat\u00edn \"ARTEM\". En l'Antig\u00fcedat se consider\u00f3 l'arte como a pericia y manya en a producci\u00f3n de cualcosa. En a Modernidat, manimenos, empecipia a distinguir-se entre artesan\u00eda y bellas artes y entre artes\u00e1n y artista. Asinas, l'artes\u00e1n practica as artes utils, s'adedica a fer obchectos que tienen una clara utilidat. L'artista s'adedica a las bellas artes y os suyos obchectos u practicas tienen un car\u00e1cter ornamental, exprisivo u de reflexi\u00f3n arredol d'a realidat social. En atras culturas ista distinci\u00f3n no existe.\nOs obchectos artisticos.\nAs caracteristicas que definen a los obchectos artisticos son :\nTeor\u00edas sobre l'arte.\nAs prencipals teor\u00edas sobre l'arte, en son tres:\nArte ta cambiar a sociedat.\nL'arte se da siempre en un contexto historico y social determinato. Diferents teor\u00edas:\nArte como amostranza moral.\nA concepci\u00f3n moralista se basa en que l'arte ha d'estar a lo servicio d'a moralidat, y se arriba a considerar mesmo que ha de ser refusato tot arte que no prometa valors morals que se consideren aprofitables. O moralismo en l'arte se remonta a Plat\u00f3n (sieglo IV aC), ta o que as tres ideyas fundamentals a las que debe aspirar o ser hum\u00e1n son a de Polideza, Bondat y Chusticia, habendo-ie entre ellas una intima relaci\u00f3n.\nEn l'actualidat sigue viva la polemica sobre os efectos morals de l'arte y sobre a lechitimidat u no de censurar l'arte por criterios morals y no esteticos.\nAs bellas artes.\nCharles Batteaux (1474) esti\u00f3 lo inventor d'o termin \"bellas artes\", que aplic\u00f3 orichinalment a danza, estretalla, musica, pintura y poes\u00eda, adhibindo-ie dimpu\u00e9s arquitectura y explicativa. Mas tardi, a lista penarba cambeos seguntes os diferents autors, que bi adhibirban u en quitarban artes.\nRicciotto Canudo, o primer teorico d'o cine, esti\u00f3 lo primer en calificar a o cine como lo seteno arte en 1911.\nActualment, se considera a siguient lista:\nBeluns consideran atras artes en a lista, como a televisi\u00f3n, a publicidat u os vidiochuegos.\nDisciplinas artisticas.\nEpocas\nEstilos artisticos\nArte rechional"}
{"id": "1645", "revid": "12563", "url": "https://an.wikipedia.org/wiki?curid=1645", "title": "Teruel", "text": "Teruel (prenunciato en aragon\u00e9s y en castellano ) ye una ciudat d'Arag\u00f3n, situata en a zona centro-oriental d'a peninsula Iberica, capital d'a provincia d'o mesmo nombre y d'a comarca d'a Comunidat de Teruel. Con una poblaci\u00f3n de 35.675 habitants (2014), ye a capital de provincia menos poblata d'Espanya. Se troba en o forcallo d'os r\u00edos Guadalaviar y Alfambra. O suyo clima se caracteriza por hibiernos fredos y veranos calidos y xutos.\nA ciudat de Teruel tien una luenga historia, que prencipia con as primeras poblacions estables en a zona mientres a Edat de Bronce, con presencia luego d'os pueblos celtibers y de l'Antiga Roma, dica plegar a lo establimiento d'a ciudat en a Edat Meya (1141) por o rei Alifonso II d'Arag\u00f3n, cuan l'adhibi\u00f3 a lo reino d'Arag\u00f3n. Esti\u00f3 una ciudat ubierta, con muita influencia d'os ganaders que feban a transhumancia enta o reino de Valencia, encara que contin\u00f3 estando una ciudat de tamanyo chicot, dica esdevenir en 1833 capital d'a nueva provincia de Teruel, en establir-se en Espanya a nueva divisi\u00f3n territorial en provincias. En a Guerra Civil Espanyola a ciudat esti\u00f3 o escenario d'a batalla de Teruel, una d'as mas importants batallas d'a guerra en territorio aragon\u00e9s.\nYe especialment conoixita por os suyos pernils y o suyo arte mud\u00e9char, y reconoixita por a UNESCO como Patrimonio Com\u00fan d'a Humanidat.\nA suya fiesta mayor se celebra o lunes mas cercano a o 10 de chulio (Sant Cristoval) conoixita como a \"Vaquilla del \u00c1ngel\" por as vaquetas. As fiestas se caracterizan por os pasavillas musicals (charangas), bailes nocturnos y toros ensogatos por as carreras d'o centro d'a ciudat.\nEntre os suyos atractivos turisticos se troban as suyas edificacions mud\u00e9chars, o mausoleu d'os Amants de Teruel, o centro paleontolochico Din\u00f3polis y una gran riqueza natural. O suyo arte mud\u00e9char fa remerar o suyo pasato multicultural. Os molimentos mas destacatos d'iste estilo son a Ilesia de Santa Mar\u00eda, Seu d'a diocesi de Teruel, as torres de O Salvador, Sant Mart\u00edn y Sant Per, a los piez d'a que se troba a ilesia que tien o mesmo nombre, tami\u00e9n d'arte mud\u00e9char.\nSimbolos.\nO escudo d'armas d'a ciudat de Teruel ye formato de tres elementos ovalatos, dos y un, tot dencima d'una cartela. O primero as cuatre barras d'Arag\u00f3n, de gules sobre fundo d'oro. O segundo, un toro parato d'oro, terrasato de sinople, surmontato d'una estrela de ueito puntas d'oro. O tercero ye de gules, un cany\u00f3n y un ob\u00fas d'archent en aspo, surmontatos d'una granada, de plata, encendita de gules, y en punta una pila de seis balas esfericas ordenatas una, dos, tres, y arredol, dentro de filacter\u00eda a leyenda en castellano que diz M(uy) NOBLE, FIDELISIMA, HEROICA Y VENCEDORA (en aragon\u00e9s \"M(uit) NOBLE, FIDELISMA, HEROICA Y VENCEDORA\"). Acolato tot de dos brancas d'olivera, trescruzatas en o suyo naiximiento, de sinople, frutatas d'oro, y como trofeus dos banderas d'Espanya, dos tambors y dos fusils con bayoneta; superato o conchunto d'un murciacalo, con as suyas alas estendillatas, de sable; timbrato de corona ducal.\nA suya bandera ye de color roya, con as antigas armas d'a ciudat: un toro surmontato d'una estrela de ueito puntas, rodiato tot de brancas de laurero y timbrato de corona ducal.\nA presencia d'o toro y a estrela tien relaci\u00f3n con a leyenda fundacional d'o toro y a estrela\nHistoria.\nPrehistoria y Edat Antiga.\nEn a Edat de Bronce ya bi heba poblacions estables en a zona, habendo-se trobato chacimientos arqueolochicos importants en l\"'Alto del Bat\u00e1n\", \"El Cabezo del Arquillo\", \"El Barranco de la Guea\" u \"El Cabezo de San Crist\u00f3bal\", pero estando mas que mas important o chacimiento de \"La Escondilla\", en Bellestar, a on que se troboron restas d'actividaz metalurchicas.\nD'as poblacions d'a primera Edat de Fierro podemos veyer as influencias que tenioron tanto a val d'Ebro como a Meseta castellana y mas tardi tami\u00e9n a iberizaci\u00f3n que i pleg\u00f3 dende as costas levantinas. D'ista epoca destacan os chacimientos de \"La Muela del Rajo\" (Bellestar), \"Paracuellos\" y \"El Castillejo\" (Tortallada).\nEn tiempos d'os ibers yeran a-saber-los os poblatos que yeran esparditos por os cabezos d'os arredols de l'actual Teruel, destacan l\"'Alto Chac\u00f3n\", \"El Castillejo de San Blas\", \"Penya Rubia\" y o \"Castillejo de Villespesa\" u o \"Castillejo de Tortallada\". Istos poblatos se trobaban aislatos os uns d'os atros, de traza que yeran f\u00e1cils d'esfender. As inscripcions que s'han puesto trobar (por eixemplo en Penyalba de Bellestar) nos amostran que ling\u00fcisticament yera una zona celtiberica.\nL'alfarer\u00eda yera ya a prencipal actividat economica en ista epoca como contrimuestan os furnos que bi heba en belunas d'istas poblacions.\nFue ocupata por os romanos quedando poblacions a on que existioron campamentos (Castralbo d'o lat\u00edn \"Campamento Blanco\"). No bi ha guaires restas arqueolochicas conoixitas d'a epoca, pero si que ye important a villa romana de Villespesa y mas que mas as suyas ceramicas.\nEdat Meya.\nA ciudat fue ocupata por l'arabe Tarik, un chicot castiello dito \"Tirwal\" entre Saraqusta y Cordoba. Sieglos dimpu\u00e9s fue conquiesta por as tropas d'Alifonso II, qui establi\u00f3 l'actual Teruel en l'anyo 1171, una chicota poblaci\u00f3n cristiana. Dimpu\u00e9 fue incorporata a o termin de Daroca. D'ista epoca ye a leyenda fundacional de Teruel, que recenta o suyo nombre y o suyo orichen. A causa d'a conquiesta de Valencia por os almuades, Alifonso II mir\u00f3 de fortificar a ciudat de Teruel ta organizar dende ast\u00ed a reconquiesta. Meti\u00f3 a Berenguer d'Entenza como \"tenente\" d'a ciudat en octubre d'ixe mesmo anyo. Ya l'1 d'octubre de 1177 prencipi\u00f3 a repoblaci\u00f3n con chents prencipalment d'orichen aragon\u00e9s y navarro, dando-li fuers y esligando-se de Daroca dende l'inte y estando allora cabeza d'un amplo territorio que encara s'heba de reconquerir.\nA ciudat s'heba convertito en muga d'o reino d'Arag\u00f3n con as tierras musulmanas y asinas ye que dende ast\u00ed salioron expedicions militars t'a conquiesta d'o Rinc\u00f3n d'Ademuz (1210), Valencia (1238) y Murcia (1266). Mas tardi en as Guerras d'a Uni\u00f3n a ciudat refirm\u00f3 a o rei Pero IV estando-li atorgato o t\u00edtol de \"ciudat\" o 7 de setiembre de 1347.\nMientres os sieglos XIII y XVI a ciudat, con os suyos fueros, teni\u00f3 a-saber-los enfrentamientos con una monarqu\u00eda que heba evolucionato enta una forma de gubierno mas autoritaria y centralizadora. O maximo organimo de gubierno teruelano por ixas envueltas yera o concello, una asamblea cheneral de vecins con amplas competencias, mas que mas en l'administracion d'a ciudat. L'orichen d'iste concello se troba en o privilechio que heba atorgato o 10 de chulio de 1250 o rei Chaime I d'Arag\u00f3n, establindo ista autoridat con catorce concellers, encara que en o sieglo XV gosaban estar deciueito. Atro feito politico important esti\u00f3 a celebraci\u00f3n entre os anyos 1427 y 1428 en Teruel d'as Corz Chenerals d'o Reino con presencia d'o rei Alifonso V. A inspecci\u00f3n d'a vida economica d'a ciudat yera afer de l'almutazaf u mayordombre qui cusiraba as transaccions mercantils que se i feban, a inspeccions de pesos y medas y o control d'actividaz artesanals.\nA poblaci\u00f3n se dividiba en grupos socials con diferent relichi\u00f3n y estatus churidico-fiscal, manimenos toz teneban os mesmos privilechios y fueros. Ye dende metat d'o sieglo XIII cuan prencipi\u00f3 a fer-se una cherarquizaci\u00f3n entre a poblaci\u00f3n cristina entre caballers (que yeran d'a clase superior) y a resta de vecins. Chodigos y moros viviban en os suyos respectives barrios, deseparatos d'a resta d'a poblaci\u00f3n y organizatos en alchamas. En iste sieglo, debito a la divisi\u00f3n social habi\u00f3 a-saber-los conflictos internos en a ciudat.\nEn epoca medieval a ciudat de Teruel y a suya redolada yeran una d'as zona ganaderas mas importants d'o reino, destacando mas que mas a suya cabanya lanar, favoreixita por estar zona de paso enta os pastos d'hibierno en Tortosa y Valencia. Allora os pastors y ganaderos teruelanos s'agrupaban en una chunta u ligallo ta esfender os suyos intreses.\nCulturalment cal destacar o \"Estudio d'Artes\" que existi\u00f3 en a ciudat dende l'anyo 1396 y que pendeba economicament y administrativa en o concello.\nEdat Moderna.\nEn l'anyo 1482 os reis Ferrando II d'Arag\u00f3n y Isabel I de Castiella churan os fueros d'a ciudat de Teruel, establindo-ie dos anyos dimpu\u00e9s a Enquesici\u00f3n. A ciudat s'oposaba a ista instituci\u00f3n por lo que bi habi\u00f3 disturbios cheneralizatos encabezatos por o Concello. Dimpu\u00e9s d'un setio en a ciudat, con Juan Garc\u00e9s de Marciella como capit\u00e1n nombrato por o rei Ferrando II, s'impos\u00f3 a Enquesici\u00f3n y se crem\u00f3 a toz os capes d'a rebeli\u00f3n. Mientres tot o sieglo XVI a ciudat luit\u00f3 por a esfensa d'os suyos fueros debant d'una monarqu\u00eda que se feba cada vegata mas absolutista. Tami\u00e9n contrebuy\u00f3 Teruel en as Alteracions de 1591, esfendendo os fueros d'Arag\u00f3n en Zaragoza. A consecuencia esti\u00f3 que beluns d'os suyos habitants fuoron enforcatos por fer parti d'a rebeli\u00f3n contra o rei Felipe I.\nA poblaci\u00f3n d'a epoca que apareixe en o Fogache de 1495 ye de 392 vecins. A econom\u00eda se basaba prencipalment en l'agricultura y a ganader\u00eda, fendo-se a transhumancia enta tierras d'o reino de Valencia, estando am\u00e1s as relacions comercials mas frecuents con iste reino que con a ciudat de Zaragoza. En a industria destacaban os pelaires y os fabricants de panyos de lana.\nEn a Guerra de Succesi\u00f3n espanyola, Teruel refirm\u00f3 a Felipe V, encara que a la fin os fueros fuoron abolitos por iste rei como en a resta d'os reinos d'Arag\u00f3n, Valencia, Mallorca y o Prencipau de Catalunya por os Decretos de Nueva Planta. En l'anyo 1775 Teruel consigue o privilechio de voto en as Corz de Castiella que heba perdito dende a desaparici\u00f3n d'as institucions aragonesas por os Decretos de 1707. Ye un d'os trece correchimientos en que se trestalla o Reino d'Arag\u00f3n.\nA poblaci\u00f3n creixi\u00f3 una mica en tot o sieglo XVIII, estando en l'anyo 1776 de 1.015 vecins.\nEdat Contemporania.\nDende l'anyo 1833 Teruel ye capital d'a provincia d'o mesmo nombre, estando dende allora centro administrativo, chudicial, docente, comercial y de comunicacions. En as dos anteriors divisions provincials, la de Chus\u00e9 Bonaparte de 1810 y la d'o Trienio Constitucional de 1822, a provincia teneba una grandaria menor, ye por ixo que en trobar-se a capital una mica descentrata bellas zonas d'as suya provincia se troban una mica luent y mal comunicatas. \nMientres a Guerra d'o Franc\u00e9s a ciudat esti\u00f3 fidel a o rei Ferrando VII, alentatos por o Capit\u00e1n Cheneral d'Arag\u00f3n Jos\u00e9 Palafox. As tropas francesas a o mando d'o Mariscal Suchet ocuporon Teruel, setiando dimpu\u00e9s a ciudat as tropas de Villacampa que heban redotato a os refuerzos franceses que se trobaban en Caudet.\nEn l'anyo 1835 se construy\u00f3 o puent d'a Reina ta unir a ciudat con os \"Llanos de San Cristoval\" y en l'anyo 1858 ye cuan se mete en l'alto d'una colunna en a plaza Mayor u d'o Mercato o emblema d'a ciudat \"O Torico\"\nEn as Guerras Carlistas, a capital esti\u00f3 fidel a os isabelinos debant d'o poder carlista d'o Mayestrato, nunca a capital fue menazata por o cheneral Ram\u00f3n Cabrera, encara que s\u00ed se facioron expedicions reyalistas ta safocar l'acoso carlista sobre a Tierra Baixa, y aduyar en o setio que bi habi\u00f3 en Alcanyiz en 1838. Mientres a Tercera Guerra Carlista a ciudat fue atacata por Marco de Bello y o infante Alfonso con numerosas tropas pero fracasoron y nom\u00e1s pudioron dentrar en os arrabals d'a ciudat.\nEn 1901 plega ta Teruel o ferrocarril, construindo-se-ie a escalinata neomud\u00e9char, obra d'o incheniero Jos\u00e9 Tor\u00e1n, ta unir a gara con o centro urb\u00e1n.\nGuerra Civil.\nTeruel adquiri\u00f3 trista fama mientres a Guerra Civil, en estar o escenario d'a dita batalla de Teruel. Habendo cayito en mans d'os sublevatos a o comencipio d'a guerra, esti\u00f3 a sola ciudat presa por a Republica y posteriorment reconquerita por as tropas de Franco (o 22 de febrero de 1938). A ciudat qued\u00f3 practicament destruita.\nO plan de l'alto mando republicano yera metigar una mica a presi\u00f3n que os nacionals yeran fendo sobre Madrit, a capital d'a republica, y sobre as zonas que controlaban en o frent norte. Ta ixo miroron de reconquerir Teruel allora en mans d'os sublevatos, representando una amenaza ta o Levant que yera zona republicana. Emplegoron 12 divisions de l'Exercito Popular Republicano con bels 110.000 soldatos en a operaci\u00f3n.\nA ofensiva republicana sobre a ciudat prencipi\u00f3 por a zona de Corbal\u00e1n o 15 d'aviento de 1937, baixo o mando d'o cheneral Vicente Rojo Lluch. En prencipiar se facioron bels bombardeyos a posicions estratechicas que i yeran amanatas a la ciudat, prencipalment nudos de comunicacions, y tami\u00e9n bombardeyos a o mesmo casco urb\u00e1n d'a ciudat. D'atra man, os nacionals, a o mando d'o coronel Domingo Rey d'Harcourt, yeran tanimientres parando a esfensa con os poquez efectivos que'n teneban. No yeran mas de 5.000 hombres, estando os puntos mas fuertes d'a suya esfensa l'edificio de Comandancia d'a plaza Sant Chuan y o seminario, puestos a on que tami\u00e9n se'n fuoron as chents d'a ciudat t'acubilar-sen d'os bombardeyos. Am\u00e1s i plegoron bels 1.500 civils y 1.759 militars d'aduyar en a esfensa.\nEn plegar ta os arredols d'a capital, as fuerzas d'a Republica prencipioron a parar l'artiller\u00eda sobre o centro d'a ciudat, estricallando de tot as zonas de mayor resistencia. Os combates en as carreras d'a ciudat yeran cuerpo a cuerpo, feito que faci\u00f3 que muitos civils estasen embrecatos en istas acions. O Exercito Popular Republicano gosaba ubrir brecas en as parez d'as casas mugants, chitando granadas y matando a muita poblaci\u00f3n civil, pero enantando asinas a escape, ya que no podeban fer-lo por as carreras, en as que se trobaban os militars enemigos.\nA ciudat rebla o 8 de chinero de 1938, ante o setio republicano y tami\u00e9n debito a las baixas temperaturas que facioron encara mas dificils as operacions. As tropas republicanas prenioron a Domingo Rey d'Harcourt y a qui allora yera bispe de Teruel-Albarrac\u00edn Anselmo Polanco, qui ser\u00eda fusilato en Pont de Molins o 7 de febrero de 1939, cuasi a la fin d'a guerra.\nA respuesta d'as fuerzas nacionals heba prencipiato o 31 d'aviento con bombardeyos aerios por orden de Rafael Garc\u00eda Vali\u00f1o. Y o 2 de chinero se situan os Nacionals en os alrredols d'a ciudat, encara que dica o 7 de febrero no pueden dentrar-ie, con una fuerte ofensiva d'artiller\u00eda y o refirme por aire d'a Lechi\u00f3n C\u00f3ndor, zarrando asinas o setio o d\u00eda 20. A tamas d'os esfuerzos Republicans, o 22 a ciudat rebla, con a presa de cuasi 15.000 prisioners y numeroso material belico. D'ista traza se torna a un estato en o frent pareixito a l'anterior a la operaci\u00f3n. Con Teruel recuperata ta a zona Nacional, y unas perdugas muit grans en hombres y material ta a Republica, sin d'haber conseguito os suyos obchectivos inicials, nom\u00e1s retrasando a dentrata final de Franco en Madrit.\nA la fin con a nueva ofensiva Nacional en Arag\u00f3n dica a Mediterrania, en marzo de 1938, aproveitando l'acumulaci\u00f3n de fuerzas en Teruel, o frent s'aluenya d'a capital. Y chino chano s'ir\u00e1 normalizando a vida en a ciudat, que yera cuasi de tot estricallata, dimpu\u00e9s de dos setios. Un dato intresant ye que en a batalla de Teruel s'empleg\u00f3 por primera vegada, y como preludio d'o que ocurrir\u00eda en a Segunda Guerra Mundial, l'avi\u00f3n alem\u00e1n Ju 87 \"Stuka\".\nEn rematar a guerra prencipian os treballos de reconstrucci\u00f3n. Ista actividat dur\u00f3 dica meyatos d'os anyos 50. Entre os que s'aproveit\u00f3 ta dotar a Teruel de mayors espacios ubiertos y racionalizaci\u00f3n de carreras. A suyas prencipals actuacions estioron o Seminario y arredols. A carrera y Plaza de Sant Chuan y o conchunto de l\"'\u00d3valo\".\nToponimia.\nOrichen prerromano.\nO suyo nombre se remonta a una radiz prerromana, probablement o celta \"TUROS\", que se repite muito en toponimos d'o sud d'a provincia y que apareixe en as inscripcions celtiberas de Penyalba de Bellestar. Bi ha muitos toponimos en os pa\u00edses antigament celtas con esta radiz, como Z\u00farich &lt; \"TURICIUM\", pero lo que mas li se pareix ye \"Borgo Turola\" en o norte d'Italia. Esta radiz se presenta en iste zaguer toponimo italiano y en Teruel con a terminaci\u00f3n -OLUS, o deminutivo latino que evolucion\u00f3 ta l'aragon\u00e9s \"-uelo\"/\"-uel\" y o mozarabe \"-uel\". En un ara trobata en a localidat de P\u00edas (Maceda, Ourense) bi ha referencias a lo dios galaico \"Torolvs\" \"Combiciegvs\". En Castro Candelas (Ourense), se trob\u00f3 una iscripci\u00f3n que i posaba \"REVVE ANA/BARAECO /AFER ALBINI /F(ilius) \"TVROLVS\" /V(otum) S(olvit) L(ibens) M(erito)\".\nBels autors sindembargo relacionan Teruel con l'antiga \"Turba\", capital d'os antigos turboletas.\nFormas medievals.\nA evoluci\u00f3n natural de \"TVROLUS\" seguindo a fonetica d'os iberorromances centrals ye \"Toruelo\" (a \"u\" puet evolucionar ta \"o\" como en \"FURCA\" &gt; \"forca\"), y la O curta latina diftonga ta -ue-:\nO mozarabe local teneba una tendencia a perder a \"-o\" final n'estas terminacions (Bunyuel, Aranyuel, Estercuel, Almochuel, Exatiel, Castiel Fabib, Caudiel), tendencia que hered\u00f3 l'aragon\u00e9s medieval (que ya teneba en o mesmo Prepireneu como ilustra o toponimo Pedruel), y que tami\u00e9n preni\u00f3 d'os repobladors occitans:\nEn fuents arabes andalus\u00eds trobamos \"Tiruwal\" en o \"Muqtabis V\" de Ibn Hayyan (987-1076), un sieglo enantas d'a reconquiesta de 1170 y \"Tiruwl\" en Al-Udri.\nO pareixito fonetico con o \"Toro\" favoreixi\u00f3 a leyenda fundacional d'Alifonso II perseguindo lo Toro. Am\u00e1s d'istas en os textos medievals latinos y romances s'escribiba de muitas trazas, a sob\u00e9n as latinizatas \"Torol\", \"Turol\", \"Terol\". Como en catal\u00e1n o sufixo latino -OLUS no diftonga y pierde a vocal final romanz, en catal\u00e1n o toponimo s'adapta con una d'estas zagueras, prenendo-ne \"Terol\".\nA trasformaci\u00f3n d'a \"o\" romanz en \"y\" ye normal en l'aragon\u00e9s dende a Edat Meya (\"Semontano\", \"Hespital\", os lugars de \"Terrient\" y \"Segorb\"). O castellano prener\u00e1 a forma d'o toponimo que ser\u00e1 mas com\u00fan a fins d'a Baixa Edat Meya: \"Teruel\".\nDenominaci\u00f3n en aragon\u00e9s actual.\nEn aragon\u00e9s o diftongo -ue- desembolica a sob\u00e9n una \"g\" cuan va dimpu\u00e9s de \"r\", o que se conoixe como protesi velar. Son pronunciacions con protesi velar as palabras y toponimos \"esquirg\u00fcelo\", \"Pallarg\u00fcelo\", \"Cirg\u00fcello\", Villarg\u00fc\u00e9, Arg\u00fc\u00e9s, ecetra..), protesi que en a graf\u00eda de l'Academia de l'Aragon\u00e9s no se representa.\nYe posible sentir a pronunciaci\u00f3n \"Terg\u00fcel\" con protesi velar en baixo-ribagorzano, y tami\u00e9n en zonas de l'este d'Arag\u00f3n a on se charra castellano. Bi ha una ixota de zaguers d'o sieglo XIX con esta pronunciaci\u00f3n:\nAntiparte, en bella parla churras ye \"Terg\u00fcel\", \"Tereg\u00fcel\" u \"Treg\u00fcel\". En textos romances baixo-medievals d'a zona de \"Rubihuelos\", actual Rubielos de Mora s'escribiba \"Terhuel\" y \"Noguerhuelas\" con una h que representaba precisament la protesi velar \"g\" de debant o diftongo \"u\u00e9\".\nDemograf\u00eda.\nTeruel ye a capital de provincia con menor poblaci\u00f3n d'o Estato Espanyol, con 35.675 habitants en l'anyo 2014. Am\u00e1s ye a capital con un menor porcentache de poblaci\u00f3n entre os 15 y os 29 anyos y a capital con o indice mas alto de personas mayors de 65 anyos.\nEn o per\u00edodo 1900-1991 os datos se refieren a poblaci\u00f3n de feito. Dende 1996 se fa servir o nuevo sistema de chesti\u00f3n contina y informatizata d'os Padrons municipals, basato en a coordinaci\u00f3n de toz ellos por parti de l'INE.\nDende l'anyo 1860 a evoluci\u00f3n d'a poblaci\u00f3n ha estato cheneralment positiva, excepto dica 1887 cuan a poblaci\u00f3n baix\u00f3 de 10.432 a 9.423. En o sieglo XX a poblaci\u00f3n puy\u00f3 en toz os censos que se facioron pasando de 10.979 habitants en 1900, dica los 18.745 en 1950, los 26.495 en 1980 y los 29.320 en 1998. Encara que no ha estato un gran creiximiento si que s'ha mantenito constant.\nManimenos si que se puet charrar d'una grieu despoblaci\u00f3n en a suya provincia que teneba 246.000 habitants a prencipios d'o sieglo XX y contin\u00f3 baixando dica 236.000 en 1950, 170.284 en 1970 y nom\u00e1s 136.840 en 1998. Muita d'ista poblaci\u00f3n se'n fu\u00e9 ta la capital, por ixo lo ratio de poblaci\u00f3n de Teruel respective a la suya provincia creixi\u00f3 en iste sieglo dende un 4,3% a prencipios de sieglo dica un 15,4% en 1976 y 22% en 1998. Ye am\u00e1s a sola provincia d'o Estato a on que mueren mas personas que naixen.\nChentilicio.\nO chentilicio d'os habitants de Teruel y tami\u00e9n d'a suya provincia ye en aragon\u00e9s \"terolano\" u \"teruelano\". En castellano o chentilicio ye \"turolense\", que ye un cultismo. Tami\u00e9n existe a forma \"turboleta\", introdueita dende ambients cultos clasicistas baixo a suposici\u00f3n que os turboletas vivioron en Teruel, pero que no tien guaire emplego.\nCheograf\u00eda.\nTeruel se situa en a fuesa de Teruel, que la falla de Concut creba posando-la en contacto con la fuesa de Xiloca, definindo una depresi\u00f3n de Calatay\u00fa-Teruel. Los r\u00edos Xiloca y Guadalaviar proveitan estas fuesas, dirinchindo-se lo segundo ta la plana valenciana. Ye rodiata por os macizos y serran\u00edas de G\u00fadar, Chabalambre y Albarrac\u00edn, lo que fa que os suyo clima s\u00eda extremo.\nSe troba a 915 metros d'altaria sobre o livel d'a mar, en un tozal chunto a o Guadalaviar a un kilometro d'o forcallo d'iste r\u00edo con l'Alfambra.\nA suya situaci\u00f3n ye estratechica por estar en o nugo de comunicacions entre as vals de Xiloca, Alfambra, Millars y Guadalaviar, punto d'acceso d'a Meseta y d'Arag\u00f3n a l'antigo Reino de Valencia.\nMorfoloch\u00eda y estructura urbana.\nEncara s'alzan restas d'a viella muralla que cletaba la ciudat de Teruel en epoca medieval. Yeran siet as puertas que s'ubriban en o muro encara que hue nom\u00e1s se conoixe a suya antiga ubicaci\u00f3n. Actualment se puet veyer en o plan de Teruel l'aria perteneixient a la dita ciudat medieval. As carreras d'o casco historico, a-saber-lo estreitas, cuasi no s'han adaptato a los tiempos modernos, fendo dif\u00edcil a vegatas o paso d'o trafico. O casco antigo se puet dividir en dos por l'eixe que forman as carreras d'o Salvador, plaza de Castiella y a carrera d'o Tozal, coraz\u00f3n d'a ciudat y puesto a on que se trobaba d'antis mas o mercato. O sector norte ye formato por carreras irregulars que s'endrezan perpendicularment a lo dito eixe. D'atra man o sector sud yera l'antiga chuder\u00eda, situata en o cobalto d'a ciudat, as suyas carreras son radials y converchen en a plaza. En cheneral o plan de Teruel nos charra d'una ciudat cristiana de nueva planta. Pareixe que en Teruel no bi habi\u00f3 morer\u00eda, ya que deng\u00fan d'os suyos barrios tien a estructura d'as carreras estreitas y irregulars caracteristicas d'os barrios andalusins.\nNo bi habi\u00f3 guaires modificacions en o casco urb\u00e1n de Teruel dica o sieglo XVIII cuan s'espald\u00f3 a parti mas amanata a lo Guadalaviar ta enamplar o cam\u00edn reyal que iba enta Valencia. Dimpu\u00e9s se facioron atras obras, ya difuera d'as murallas, construindo-se desanches arredol d'a ciudat. A poblaci\u00f3n prencipia a enamplar-se por a parti oriental, amaneixendo asinas barrios como lo de \"Cuevas del Siete\" u os barrios de \"Sant Juli\u00e1n\" y o Rabal a lo sud, frent a lo Tozal.\nA ciudat moderna s'estendill\u00f3 a l'atro canto d'o primitivo tozal a on que ye a ciudat viella, gracias tami\u00e9n a lo \"Viaducto\", que premite unir as dos marguins. Ast\u00ed se construyoron tami\u00e9n a plaza de toros y o estadio de Pinilla, construindo-se primero casas unifamiliars a prencipios d'o sieglo XX y creyando-se dimpu\u00e9s o barrio d'o \"Ensanche\", con as suyas prencipals carreras radials enta o \"Viaducto\"\nO r\u00edo Guadalaviar ha estato un obstaclo important que no ha premitito que a ciudat s'estendillase muito enta l'ueste. As prencipals edificacions d'ista marguin d'o r\u00edo son bellas industrias y urbanizacions modernas.\nAsinas pues a morfoloch\u00eda urbana d'a ciudat de Teruel ye de tipo radioconcentrico, adaptando-se a lo suyo entorno y prenendo como eixes radials as suyas prencipals v\u00edas de comunicaci\u00f3n como son as carreteras de Zaragoza, Murviedro y Alcanyiz.\nRespective a la tipoloch\u00eda d'as suyas edificacions, cal decir que, encara que l'altaria d'istas ye prou variable, nunca no blinca d'os 13 pisos. Os edificios mas altos se troban en o Ensanche, estando a \"torre de Teruel\" en l'Avenita Ruiz Jarabo l'edificio mas alto d'a ciudat, con 13 pisos.\nHidrograf\u00eda.\nTrescruzato por o r\u00edo Guadalaviar, se troba a man d'o forcallo que forma iste r\u00edo con l'Alfambra y dende a on que tami\u00e9n gosa conoixer-se a lo primero d'istos dica la suya desembocadura en a ciudat de Valencia como lo r\u00edo Turia.\nMugas.\nO suyo termin municipal muga con La Puebla de Valverde, Cubla, Bellestar, Rubials, Albarrac\u00edn, Cella, Celadas, Alfambra, Peralellos, Cuevas Labradas y Corbal\u00e1n.\nBarrios.\nSe puet dividir a ciudat de Teruel en dos zonas esferenciatas, a marguin oriental d'o r\u00edo Guadalaviar a on que se troban a mayor parti d'os barrios d'a ciudat y o suyo nuclio historico y a marguin occidental a on que podemos trobar prencipalment zonas industrials y urbanizacions de nueva construcci\u00f3n.\nEn a marguin oriental se situa o casco historico d'a ciudat y arredol d'iste una serie de barrios como son o barrio d'o Carmen, Cuevas del Siete, Los Baches, Los Arcos, El Carrel, o Rabal u Sant Juli\u00e1n.\nEn ista mesma marguin, pero deseparatos d'a resta d'o casco urb\u00e1n por a rambla de \"Sant Juli\u00e1n\", se troban os modernos barrios d'o Ensanche y Fuentfresca. Entre as urbanizacions que se troban en a periferia de Teruel son a \"Laguna\", o \"Tubo\", \"Los Arre\u00f1ales\", \"La Gu\u00eda\", \"Cerro Alcaldes\", \"La Florida\", \"Pinilla\", \"Los Aljezares\", \"Sagrada Familia\", \"Vi\u00f1as de Sant Cristoval\".\nEn a marguin occidental d'o Guadalaviar destacan o barrio d'o Jorgito y a Urbanizaci\u00f3n Pinar de la Muela.\nEntre os poligonos industrials cal destacar o poligono de La Paz que se troba chunto a la N-234.\nBarrios rurals.\nAm\u00e1s d'os barrios urbans, fan parti d'o municipio de Teruel os barrios rurals d'Aldeyuela, Val de Zebro, Villespesa, Villalba Chusana, Lo Campiello, Castralbo, Caudet, Concut, La Guea, Sant Blas, Tortallada y despoblato d'a Gasconiella.\nClima.\nO clima de Teruel ye un clima mediterranio continental de montanya. En verano as temperaturas son suaus, encara que con muita oscilaci\u00f3n termica, y en hibierno son fredas, con minimas muit baixas que a vegatas baixan d'os -10\u00ba. A temperatura meyana d'o mes de chinero ye de 3\u00ba y la de agosto de 21,9\u00b0, estando a meya anyal de bels 10,5\u00b0\nAs precipitacions tienen o suyo minimo en hibierno y o maximo a la fin d'a primavera. Debito a lo suyo clima continental no son guaire abundants, recullendo-se-ie bels 400\u00a0mm. anyals.\nLos records de temperatura rechistratos en l'Observatorio de Teruel son os 39,3\u00ba d'o 4 d'agosto de 2007 y os -19,0\u00ba d'o 26 d'aviento de 2001.\nEconom\u00eda.\nL'actividat economica en a capital s'orienta a la industria (con bels 1.832 treballadors) y a construcci\u00f3n (con bels 1.032), encara que o prencipal sector ye o sector servicios con mas de 8.290 treballadors. Manimenos a poca poblaci\u00f3n d'a ciudat fa que a suya actividat economica no tienga prou dinamismo, estando una ciudat d'emigraci\u00f3n en cuentas d'una ciudat receptora de poblaci\u00f3n.\nExisten cuantas explotacions ganaderas y industrias carnicas, adedicatas prencipalment a lo bestiar porcino, t'abastir o mercato de productos carnicos con denominaci\u00f3n d'orichen, am\u00e1s d'industrias de fabricaci\u00f3n de prenso y abonos derivatos.\nAtro tipo de industrias importants en Teruel son, por eixemplo, as relacionatas con l'automobil, as industrias de transformaci\u00f3n de productos ceramicos y meneros y a industria forestal&lt;. Entre as 230 industrias que se i pueden trobar, destacan prencipalment as chicotas. O prencipal poligono industrial ye \"La Paz\", chunto a la carretera de Zaragoza, con 579.256 m\u00b2 de superficie industrial en a suya primera fase y 620.055 m\u00b2 en a segunda.\nA importancia d'o sector servicios se troba en o feito de que Teruel ye a capital administrativa tanto d'a suya comarca como d'a suya provincia. Encara que no bi'n ha muitos, son mas de 1.300 os comercios u botigas que se troban en a ciudat.\nTurismo.\nOs prencipals atractivos turisticos d'a ciudat son o conoixito mud\u00e9char teruelano y os Amants de Teruel. As calendatas con mayor afluencia de turistas en a ciudat gosan estar as fiestas de \"la Vaquilla\", os Amants y a Semana Santa prencipalment. A ciudat tien un rete d'hotels de tres estrelas que premite ag\u00fcespar a os suyos vesitants.\nO \"Palacio de Congresos y Esposicions de Teruel\" tami\u00e9n aculle tot tipo de ferias y congresos, d'entre as que destacan a \"Feria d'o Pernil\" y o \"Sal\u00f3n d'os Amants\".\nEducaci\u00f3n.\nTeruel ye a poblaci\u00f3n a on que se concentran toz os centros d'amostranza superior d'a comarca, con cuantos Institutos d'Amostranza Segundaria y Formaci\u00f3n Profesional y tami\u00e9n o campus d'a Universidat de Zaragoza que incluye as titulacions de psicoloch\u00eda, artes politas, ciencias d'o treballo, humanidaz, relacions laborals, machisterio y as inchenier\u00edas tecnicas en informatica y telecomunicacions.\nArte y cultura.\nMolimentos.\nEn Teruel se puet trobar una important muestra de molimentos de totas as epocas dende a Edat Meya dica o modernismo, pasando por o renaiximiento u o barroco. Contino apareixen os molimentos mas importants clasificatos por epocas.\nParques y chardins.\nSon poquetas as zonas verdas publicas que bi ha en a ciudat de Teruel. Entre istas cal destacar o parque de los Fueros que ye o mayor espacio verde d'a ciudat, os chardins d'a \"Ciudad Escolar\", o chard\u00edn d'a Glorieta, os chardinez que bi ha chunto a la Escalereta debant d'a gara, un chicot parque en Fuentfresca y belatras chicotas arias verdas en as carreras d'o Ensanche, Fuenfresca y chunto a las carreteras d'Alcanyiz y Zaragoza. D'atra man as urbanizacions de \"las Vi\u00f1as\" y \"Pinar de la Muela\" tienen asaberlas zonas verdas de propiedat privata.\nVida nocturna.\nAs prencipals zonas a on que se concentra la vida nocturna en Teruel son as carreras entre a \"plaza del Torico\" y a \"Ronda de Ambeles\". Entre as carreras a on se pueden trobar mayor cantidat de tabiernas y pubs son \"Sant Esteb\u00e1n, Parra, Abad\u00eda, Sant Andr\u00e9s\" y \"Huesca\".\nEn ista zona bi ha dende tabiernas irlandesas a on se puet beber biera dica atras a on se puet chugar a lo billar mientres se toma una copa. A variedat de musica que nos ofreixen istos locals va dende os zaguers exitos pop u house dica musicas tradicionals, jazz, salsa u musica alternativa, a vegatas en dreito. Ye de destacar en a vida nocturna teruelana dende fa muitos anyos o Caf\u00e9 Bret\u00f3n, o solo \"karaoke\" d'a ciudat (y conoixito tami\u00e9n como \"el desguace\").\nL'atra prencipal zona de tabiernas d'a ciudat se troba a l'atro canto d'o \"Viaducto\", en o primer Ensanche, arredol d'as carreras Soria y l'Avenita Ruiz Jarabo, a on que podemos trobar tami\u00e9n gran variedat de pubs y tabiernas.\nGastronom\u00eda.\nA base d'a gastronom\u00eda teruelana como la d'a suya provincia ye a carne de ternasco y o pernil, dos productos con denominaci\u00f3n d'orichen. Am\u00e1s en gran parti d'a suya provincia tami\u00e9n se fa l'aceite d'o Baixo Arag\u00f3n, que se fa servir en totas as recetas d'a cocina teruelana.\nEntre as verduras destacan o cardo, a borraina u as celgas. Destaca lo cardo nogado. Atros primers platos tipicos son as sopas (mas conoixitas las d'allo), asinas como los cocitos y potaches.\nO reganyao ye un producto tipico de Teruel, feito con una masa de pan con pernil u sardina con pimiento royo y tot cueto en o furno.\nEntre os pescatos destacan a truita, frita con pernil, y l'abadeixo.\nOs mas conoixitos lamins en Teruel son os \"sospiros d'amant\", encara que tami\u00e9n destacan as fruitas d'Arag\u00f3n, os turrons (prencipalment de guirlache) y os lamins mud\u00e9chars. Tami\u00e9n as neulas u nieblas y as tortafinas.\nMusica.\nConoixemos os datos d'o establimiento d'a Capiella musical d'a seu de Teruel gracias a las suyas Actas Capitulars. Bi heba seis infants, cantaires de musica d'organo y canto plano, musicos de chirim\u00edas, baix\u00f3n, cornetas, sacabuche, harpa, organo gran y chicot. O primero d'os mayestros de capiella esti\u00f3 Phelippe Balthasar (1604-1630). Yeran os musicos en ista epoca seguntes apareixen en os documentos \"Geronimillo\", \"Bartolomillo\", \"Blas\", \"Bartolom\u00e9 Pascual\", \"Joan Gomes\", tiples; \"Francisco Navarro\", \"Mart\u00edn Ximeno\", contraltos; \"Amancio\", \"musico y tenor\", \"Vicente Oller\", \"musico y cantor\"; \"Bernad\", \"Bartolom\u00e9 Garc\u00eda y Castillo\", cornetas; \"Pedro Navarro\", baix\u00f3n, y organista \"Diego Mu\u00f1oz\" (1619). Os siguients mayestros de capiella estioron: Juan Brun (1631), Gaspar Queto (1631), L. Ramos (1632), Juseppe de Rada (1633), Mart\u00edn, M. de Victoria (1638), Miguel Marqu\u00e9s, de Daroca (1644), Crist\u00f3bal Gal\u00e1n (1646), Ger\u00f3nimo Murciano (1649), Miguel Tello (1652) y Jusepe Alcal\u00e1 (1664). Y organistas: Bartolom\u00e9 Llobera (1630), Juan de Rueda (1632), Baptista Gonz\u00e1lez (1652), Vicente P\u00e9rez (1652) y Ger\u00f3nimo Iranzo (1657) entre atros.\nAm\u00e1s entre os grans musicos d'a ciudat de Teruel cal destacar os compositors Ant\u00f3n Garc\u00eda Abril y Javier Navarrete, o cantaire pop David Civera u o tenor Andr\u00e9s Mar\u00edn.\nAccesos y transporte.\nTeruel ye comunicata por carretera con as atras dos capitals aragonesas, Zaragoza y Uesca, y con a ciudat de Valencia por medio de l'Autov\u00eda Mud\u00e9char (A-23) que fa o recorrito entre o puerto de Somport y Murviedro. Con a N-420 se comunica con Cuenca y con Tarragona a travi\u00e9s d'Alcanyiz. Por a N-330 ye comunicata con Utiel y Albacet, y con a N-234 se comunica con Castiella y Ley\u00f3n.\nA estaci\u00f3n d'atobuses se troba situata en o centro d'a ciudat y dende ella se puet plegar a lo casco historico en nom\u00e1s 5 menutos. Enlaza la ciudat d'os amants con atras ciudayz importants como Zaragoza, Barcelona, Valencia, Bilbau, Madrit, Tarragona u Pamplona, am\u00e1s de muitas localidaz d'as provincias de Teruel, Castell\u00f3n y Valencia. Bi ha servicio d'autobuses urbans y taxis en a ciudat de Teruel.\nO Ferrocarril Central d'Arag\u00f3n comunica Teruel con Zaragoza y Valencia.\nActualment ye en prochecto un aerodromo ta la ciudat de Teruel con una pista de 2.825 metros de longaria y 45 m. d'amplo. Se situar\u00e1 en o barrio rural de Caudet.\nEsporte.\nO equipo esportivo mas important d'a ciudat ye o CAI Voleibol Teruel, equipo de voleibol que chuga actualment en a Superliga. Am\u00e1s o Club Voleibol Teruel ye un d'os tres solos equipos aragoneses que han ganato un t\u00edtol de liga a ran estatal en a suya historia. Chuga como local en o Pavill\u00f3n de Los Planos.\nO prencipal equipo de f\u00fatbol d'a ciudat ye o Club Deportivo Teruel, establito en l'anyo 1945 y que actualment chuga en a Segunda Divisi\u00f3n B en o estadio de Pinilla.\nInstalacions esportivas.\nEntre as instalacions esportivas municipals d'a ciudat destacan: \nMedios de comunicaci\u00f3n.\nO medio de comunicaci\u00f3n local mas important ye o \"Diario de Teruel\", establito l'1 d'octubre de 1885 por Alfonso Tor\u00e1n. A suya edici\u00f3n ye d'arredol de 5.000 unidaz.\nPersonalidaz naixitas de Teruel.\n\"Categor\u00eda principal:\" .\nEntre os teruelanos mas ilustres se troban:"}
{"id": "1647", "revid": "41", "url": "https://an.wikipedia.org/wiki?curid=1647", "title": "Lista de municipios de Uesca", "text": "Lista de municipios d'a provincia de Uesca:"}
{"id": "1648", "revid": "72404", "url": "https://an.wikipedia.org/wiki?curid=1648", "title": "Biescas", "text": "Biescas ye una villa d'a provincia de Uesca situata a 875m dencima d'o ran d'o mar en a Tierra de Biescas en o Pireneu aragon\u00e9s. A villa ye dividita por o r\u00edo Galligo en dos barrios: \"Sant Per\" y \"O Salvador\" que a la suya vegata se divide en \"A Penya\" y lo \"Barrio Baixo\". En cada un d'os dos barrios b'ha una ilesia que leva o nombre d'o barrio conservando a d'O Salvador un abside romanico. A poblaci\u00f3n ye de bels 1.535 habitants (2014).\nHistoricament as prencipals actividaz d'a villa yeran l'agricultura y a ganader\u00eda, anque hue s'ha convertito en un important centro turistico como a gran parti d'as localidaz d'a val de Tena.\nLocalidaz d'o municipio.\nHue fan parte d'o municipio de Biescas muitas localidaz que d'antes mas tenioron o suyo propio concello. O municipio de Biescas ye dividito en cuatre partes a on se troban os lugars y lugarons que lo forman:\nTami\u00e9n fan parte d'o municipio as localidaz d'Ainielle (en o Sobrepuerto), Barbenuta, Bergusa, Casbas, Espierre, Sus\u00edn y Xabierre-Cuarnas este zaguer en Sarrablo.\nD'antes mas o termin municipal yera dividito en dica seis concellos diferents:\nHistoria.\nB'ha restas d'a ocupaci\u00f3n humana en os territorios de l'actual municipio de Biescas dende os tiempos prehistoricos como puet veyer-se en o dolmen de Santa Helena con materials d'a Edat d'o Bronze u a posible actividat humana arredol de l'ib\u00f3n de Piedrafita.\nEn os tiempos d'os romanos ya se sabe que i pasaba a calzata romana que'n puyaba dende \"Sabiniacum\" dica o balniario de Pandicosa. Mas tarde mientres o periodo musulm\u00e1n Biescas pendeba d'a ciudat de \"Wasqa\".\nCon a reconquiesta cristiana, entre os anyos 918 y 920, o territorio esti\u00f3 repoblato y lo conte Sancho Gal\u00edndez II establi\u00f3 lo monesterio de \"Sant Andreu d'o Cercito\" en l'anyo 950, construito por grupos de mozarabes que i plegoron dende Uesca.\nBi habioron numerosas envasions mientres o sieglo XVI en a val por parti de biarneses luteranos, dirichitos por Antonio P\u00e9rez, secretario d'o rei Felipe I que heba fuyito ta Biarn, y refirmatos por Henrique IV de Francia. O 9 de febrero de 1592, dimpu\u00e9s d'o incendio d'a villa por os exercitos franceses, escayeci\u00f3 una batalla en Seneg\u00fc\u00e9, en a Tierra de Biescas, en a cuala os invasors estioron redotatos por tropas i plegatas dende Chaca. Dende allora o puesto d'a batalla se diz barranco d'os Luteranos.\nEn a Guerra Civil a villa practicament fue destruita igual que atros lugars d'a comarca como Or\u00f3s u Gav\u00edn.\nNombre.\nO toponimo Biescas significa probablement \"dos lugars\", formato por o prefixo lat\u00edn \"bi-\" y o sustantivo d'orichen prerromano \"eska-oska\" que significa lugar. Historicament os dos barrios d'a villa, \"A Penya\" y \"O Salvador\", han estato deseparatos uno de l'atro por o r\u00edo y os habitants d'un canto y de l'atro heban de pagar un impuesto ta cruzar o Galligo por o solo puent que existiba.\nFeria d'Ag\u00fcerro.\nTotas as anyatas se celebra en Biescas a metat d'octubre a \"Feria d'Ag\u00fcerro\". Actualment ye un d'os actos que mas turistas trayen ta Biescas chunto con as fiestas. En a edici\u00f3n de l'anyo 2008 a feria teni\u00f3 un presupuesto de 92.000\u20ac, estando o prencipal evento d'a localidat\nTradicionalment yera una feria ganadera, pero actualment se realizan antim\u00e1s de presents de bistiar, benda de produtos artesanals, esposicions de micoloch\u00eda y actuacions musicals. Se divide en dos partes prencipalment, o pavell\u00f3n d'a zona esportiba \"Fernando Escart\u00edn Coti\" a on se troban os puestos de produtos artesanals y os varanatos con o ganau que se troban chunto a o \"Parque d'a Conchada\". En o tradicional preset de bistiar destacan as razas montanyesas de uellas (como a churra tensina tipica d'a val, a rasa aragonesa, l'ansotana, a xisqueta, a lacha, a navarra, a castillonaise, l'aure-campan, a baregeoise, l'aranesa, a ripollesa u a rouge de Rousillon), caballos y mulas (como a mula u o macho pirenenco), crapas y bacas.\nEntre os alimentos artesanals que se venden en a feria destacan cada vegata mas en os zaguers anyos o pat\u00e9 y mas que mas o queso. En a edici\u00f3n de 2008 os vesitants mercoron mas de 5 toneladas de queso. En a feria se dan premios a os millors espositors de quesos, plegatos de totas as vals vecinas, prencipalment de l'Arag\u00f3n, Roncal y d'as vals occitanas y tami\u00e9n de Catalunya y Pa\u00eds Basco. A feria fa parti d'o \"Rete de Ferias de Queso d'Espanya\" chunto con atras ferias aragonesas, catalanas, bascas, navarras y francesas.\nDitos.\nExistiban a-saber-los ditos sobre los biesquenses entre los foranos que gosaban clamar-los \"pelaires\" (por l'antigo oficio de pelaire que yera prou estendillato en a villa) y tami\u00e9n \"perifollers\" u \"bueis de pata blanca\", aqu\u00ed s'amuestran dos ditos populars:\nPersonalidaz naixitas de Biescas.\n\"Categor\u00eda principal:\" ."}
{"id": "1650", "revid": "610", "url": "https://an.wikipedia.org/wiki?curid=1650", "title": "Lista d'articlos de cheograf\u00eda por pa\u00eds", "text": "Lista d'articlos de cheograf\u00eda de pa\u00edses existents en l'actualidat.\nA.\nAfganist\u00e1n -\nAlbania -\nAlemanya -\nAlcheria -\nAndorra -\nAngola -\nAnguilla -\nAntigua y Barbuda -\nAntillas Neerlandesas -\nArabia Saudita - \nArchentina -\nArmenia -\nAruba -\nAustralia -\nAustria -\nAzerbaich\u00e1n\nB.\nBahamas -\nBahrein -\nBangladesh -\nBarbados -\nBelarrusia -\nBelchica -\nBelice -\nVenezuela -\nBen\u00edn -\nBermuda -\nBut\u00e1n -\nBolivia -\nBosnia y Hercegovina -\nBotsuana -\nBrasil -\nBrunei -\nBulgaria -\nBurkina Faso -\nBirmania -\nBurundi\nC.\nCabo Verde - \nCambocha - \nCamer\u00fan - \nCanad\u00e1 - \nIslas Caim\u00e1n -\nRepublica Centroafricana -\nChad -\nChamaica - \nChap\u00f3n - \nChechenia -\nCheorchia -\nChibraltar -\nChile -\nChina - \nChordania - \nColombia -\nComoras -\nRepublica Democratica d'o Congo -\nCongo -\nCorea d'o Norte - \nCorea d'o Sud - \nCosta Rica -\nCosta de Vori - \nCroacia -\nCuba -\nChibuti \nChipre -\nRepublica Checa\nD.\nDinamarca - \nDominica - \nRepublica Dominicana\nE.\nEcuador -\nEchipto -\nEl Salvador -\nEmiratos Arabes Unitos - \nEritrea -\nEslovaquia - \nEslovenia - \nEspanya - \nEstaus Unius d'America - \nEstonia -\nEtiopia\nF.\nIslas Falkland (Islas Malvinas) -\nIslas Faroe -\nFilipinas - \nFinlandia -\nFichi -\nFrancia\nG.\nGab\u00f3n -\nGambia -\nGhana -\nGrecia -\nGronlandia - \nGranada - \nGuadalupe -\nGuam -\nGuatemala -\nGuinea - \nGuinea-Bissau -\nGuinea Ecuatorial - \nGuyana\nGuayana Francesa\nH.\nHait\u00ed - \nHonduras -\nHong Kong -\nHongr\u00eda\nI.\nIslandia - \nIndia - \nIndonesia - \nIr\u00e1n - \nIraq - \nIrlanda - \nIsrael - \nItalia\nK.\nKazaquist\u00e1n - \nKenya - \nKiribati - \nKirguicist\u00e1n -\nKuwait\nL.\nLaos - \nLebano - \nLetonia - \nLesoto -\nLiberia -\nLibia -\nLiechtenstein - \nLituania - \nLuxemburgo\nM.\nMacau - \nMacedonya d'o Norte - \nMadagascar - \nMalaui - \nMalaisia - \nMaldivas - \nMali - \nMalta - \nIsla de Man - \nMarruecos - \nIslas Marshall - \nMartinica - \nMauritania - \nMauricio - \nMayotte - \nMexico - \nMicronesia - \nIslas Midway - \nMoldavia - \nM\u00f3negue - \nMongolia - \nMontserrat - \nMozambique -\nN.\nNamibia -\nNauru -\nNepal - \nNueva Caledonya -\nNueva Zelanda - \nNicaragua -\nNicher -\nNicheria -\nNiue -\nNorfolk - \nNoruega\nO.\nOm\u00e1n\nP.\nPa\u00edses Baixos -\nPakist\u00e1n - \nPalau - \nPalestina - \nPanam\u00e1 - \nPap\u00faa y Nueva Guinea - \nParaguai - \nPer\u00fa - \nPolinesia Francesa -\nPolonia - \nPortugal - \nPuerto Rico\nQ.\nQatar\nR.\nReino Uniu - \nRuman\u00eda -\nRusia -\nRuanda\nS.\nSahara Occidental\nSanta Elena - \nSaint Kitts y Nevis - \nSanta Luc\u00eda - \nSan San Binz\u00e9n y Granadinas - \nSamoa - \nSan Marino - \nSant Tom\u00e9 y Prencipe - \nSenegal - \nSerbia y Montenegro - \nSeychelles - \nSarra Liona - \nSingapur - \nIslas Salom\u00f3n - \nSomalia - \nSurafrica - \nIslas Cheorchias y Sandwich d'o Sud - \nSri Lanka - \nSud\u00e1n - \nSurinam - \nSuazilandia - \nSuecia - \nSuiza - \nSiria\nT.\nTaiwan - \nTadyikist\u00e1n - \nTanzania -\nTailandia - \nTogo - \nTonga - \nTimor Oriental -\nTrinidad y Tobago - \nTunicia - \nTurqu\u00eda - \nTurkmenist\u00e1n - \nIslas Turcas y Caicos - \nTuvalu\nU.\nUganda - \nUcra\u00edna - \nUruguai - \nUzbekist\u00e1n\nV.\nVanuatu -\nCiudat d'o Vaticano - \nVietnam -\nIslas Virchens\nW.\nWallis y Futuna\nY.\nYemen -\nZ.\nZambia - \nZimbabue"}
{"id": "1651", "revid": "610", "url": "https://an.wikipedia.org/wiki?curid=1651", "title": "Inchenier\u00eda", "text": "A inchenier\u00eda se define como a profesi\u00f3n en a cual os conoiximientos d'as matematicas y as ciencias naturals obtenitos a travi\u00e9s d'o estudio, a experiencia y a practica, son aplicatos con criterio y con consciencia a lo desembolique de medios ta emplegar economicament con responsabilidat social y basatos en una etica profesional, os materials y as fuerzas d'a naturaleza ta proveito d'a humanidat. As personas que s'adedican a ella se gosan clamar incheniers.\nO incheniero debe identificar y comprender os problemas mas importants ta poder realizar un buen disenyo. Beluns d'os problemas ta ixo son a escaseza d'os recursos disponibles, as mugas fisicas u tecnicas, a flexibilidat ta esdevenideras modificacions y adhibicions, y atros factors como lo coste, a posibilidat de levar-lo a cabo, as prestacions y os miramientos esteticos y comercials. Por medio d'a comprensi\u00f3n d'os problemas, os incheniers deducen cu\u00e1las son as millors solucions ta concarar as mugas trobatas cuan s'ha de producir y emplegar un sistema.\nOs incheniers emplegan o conoiximiento d'a ciencia y as matematicas y a experiencia apropiata ta trobar as millors solucions ta os problemas concretos. Creyando os modelos matematicos apropiatos d'os problemas que lis premiten d'analizar-los rigurosament y prebar as solucions potencials. Si existen multiples solucions razonables, os incheniers avaluran as diferents opcions de disenyo sobre la base d'as suyas cualidaz y esliyen a soluci\u00f3n que millor s'adapta a las necesidaz.\nEn cheneral, os incheniers miran de prebar si os suyos disenyos logran os suyos obchectivos antis de proceder a la producci\u00f3n en cadena. Ta isto, fan servir entre atras cosas: prototipos, modelos a escala, simulacions y prebatinas de fuerza. As prebatinas refincan que los artefactos funcionan como s'heba previsto.\nTa fer disenyos st\u00e1ndards y f\u00e1cils, os ordenadors tienen un papel important. Emplegando los programas de disenyo asistito por ordinador (DAO, mas conoixito por CAD - Computer Assisted Design-), os incheniers pueden obtener mas informaci\u00f3n sobre os suyos disenyos. L'ordinador puede traducir automaticament bels modelos en instruccions aptas ta fabricar un disenyo. L'ordinador tami\u00e9n premite un reemplego mas gran de disenyos desembolicatos anteriorment amostrando a lo incheniero una biblioteca de partis predefinitas ta estar emplegatas en os suyos propios disenyos.\nOs incheniers gosan prener muit en serio a suya responsabilidat profesional ta producir disenyos que se desembolicar\u00e1n como yera previsto y no causar\u00e1n un danyo inasperato a la chent en cheneral. D'ordinario, os incheniers incluyen factors de seguranza en os suyos disenyos ta reducir o risque de fallos inasperatos.\nA parola dimana d'o lat\u00edn \"ingeniosus\". Por lo tanto, un incheniero ye una persona intelichent y practica que resuelve problemas. O termin evolucion\u00f3 mas adebant ta incluyir todas as arias en as que se fan servir tecnicas ta aplicar o metodo cientifico. En atras luengas como l'arabe, a parola inchenier\u00eda tami\u00e9n significa cheometr\u00eda.\nA ciencia mira d'explicar os fenomenos recients y sin explicaci\u00f3n, creyando modelos matematicos que se corresponden con os resultaus experimentals. Tecnoloch\u00eda y inchenier\u00eda son l'aplicaci\u00f3n d'o conoiximiento obtenito a travi\u00e9s d'a ciencia y producen resultatos practicos. Os cientificos treballan con a ciencia y os incheniers con a tecnoloch\u00eda. Sindembargo, puede haber-ie puntos de contacto entre a ciencia y a inchenier\u00eda. No ye raro que os cientificos se veigan embrecatos en as aplicacions practicas d'os suyos descubrimientos. Por contra, entre que desembolican tecnoloch\u00eda innovaderas, os incheniers se troban a ormino explorando nuevos fenomenos.\nTami\u00e9n puede haber-ie connexions entre as trazas de treballar d'os incheniers y d'os artistas, mas que mas en os campos de l'arquitectura y d'o disenyo industrial.\nA inchenier\u00eda y a humanidat.\nA prencipios d'o sieglo XXI a inchenier\u00eda en os suyos muit diversos campos ha lograto explorar os planetas d'o sistema solar con alto grau de detalle, destacando-ie os exploradors que se posan en as superficies planetarias; tami\u00e9n ha creyato un ordinador capable de redotar a lo campi\u00f3n mundial d'escaques; ha lograto comunicar a lo planeta en fraccions de segundo; ha chenerato internet y a capacidat de que una persona se connecte a iste rete dende cualsiquier puesto d'o planeta con un ordinador portiable y un telef\u00f3n satelital; ha emparato y permitito innumerables abances d'a ciencia medica, astronomica, quimica y muitas atras. Gracias a la inchenier\u00eda s'ha creyato maquinas automaticas y semiautomaticas capables de producir con muit poca aduya humana grans cantidaz de productos como alimentos, autos y telefons celulars.\nEncara que a inchenier\u00eda ha puesto fer realidat todas istas marabillas, a humanidat no ha conseguito redotar a fambre d'o planeta, ni muito menos a pobreza, producindo-se en l'anyo 2005 una muerte d'un nino cada tres segundos por causas aprevenibles. Sindembargo iste no ye un problema d'a inchenier\u00eda sino que mas bien se tracta d'un problema social, politico y economico.\nUn aspecto negativo que ha chenerato a inchenier\u00eda y compete en gran parti resolver a la mesma ye o danyo a lo medio ambient que muitos enantos y productos bafatos de istas disciplinas han chenerato y ye deber y fayena d'a inchenier\u00eda contribuir a resolver o problema."}
{"id": "1652", "revid": "610", "url": "https://an.wikipedia.org/wiki?curid=1652", "title": "Inchenier\u00eda informatica", "text": "A inchenier\u00eda informatica ye una branca d'a inchenier\u00eda que pende en l'aplicaci\u00f3n d'a tecnoloch\u00eda a la construcci\u00f3n d'equipes capables de procesar y almadacenar a informaci\u00f3n de traza automatica. A inchenier\u00eda informatica se basa fisicament en l'actualidat en a \"tecnoloch\u00eda electronica\" ta lo tarabidau fisico d'os suyos procesos, en particular en a integraci\u00f3n de cientos de mils u millons de transistors en cercuitos lochicos. O conchunto de dispositivos fisicos capables de complir as funcions d'a inchenier\u00eda informatica se clama hardware.\nA inchenier\u00eda informatica s'ocupa d'a cheneraci\u00f3n de programas a travi\u00e9s de mils u millons de sentencias lochicas que complementan a los dispositivos fisicos ta ofrir a utilidat enantada por os usuarios, permitindo d'espleitiar as suyas capacidaz de calculo, almadacenamiento y proceso."}
{"id": "1653", "revid": "401", "url": "https://an.wikipedia.org/wiki?curid=1653", "title": "Marco Valero Marzal", "text": "Marco Valero Marzal (en lat\u00edn \"Marcus Valerius Martialis\") esti\u00f3 o millor poeta pig\u00fcelero de l'Imperio Romano.\nNaixito de Bilbilis Augusta (am\u00e1n de l'actual Calatay\u00fa) o 1 de marzo d'o 40, o mes d'o dios d'a guerra, Marte, por ixo yera conoixito como \"Marzal\" y mori\u00f3 en o 104 tami\u00e9n en Bilbilis Augusta.\nVivi\u00f3 en Roma, a on gubernaba en as zagueras anyatas d'a suya vida l'emperador Ner\u00f3n. Se gan\u00f3 as simpatias d'os emperadors Tito y Domici\u00e1n.\nEscribi\u00f3 \"Os epigramas\" colecci\u00f3n de poemas pig\u00fcelers (emplegaba distico elechiaco). Tami\u00e9n escribi\u00f3 narracions d'o circo y de l'arena."}
{"id": "1656", "revid": "401", "url": "https://an.wikipedia.org/wiki?curid=1656", "title": "Tarabidau fisico", "text": "O tarabidau fisico u hardware ye o conchunto de elementos materials que composan un ordinador. En iste conchunto se incluyen os dispositivos electronicos y eletromecanicos, circuitos, encordaderas, tarchetas, almarios u caxas, perifericos de toda mena y atros elementos fisicos.\nO hardware se refiere a toz os components fisicos (que se pueden tocar) d'a computadora: discos, unidaz de disco, monitor, teclau, xoriguet, imprentadora, placas, chips y atros perifericos. En cambeo, o software ye intocable, existe como ideyas, conceptos, simbolos, pero no tien substancia. Una buena metafora ser\u00eda un libro: as pachina y a tinta son o hardware, mientres que as palabras, oracions, cabos y o significau d'o texto son o software. Una computadora sin software ser\u00eda tan in\u00fatil como un libro con pachina en blanco."}
{"id": "1657", "revid": "3972", "url": "https://an.wikipedia.org/wiki?curid=1657", "title": "Hardware", "text": ""}
{"id": "1658", "revid": "69718", "url": "https://an.wikipedia.org/wiki?curid=1658", "title": "Francia", "text": "Francia u Franza (en franc\u00e9s France ), oficialment a Republica Francesa (en franc\u00e9s R\u00e9publique fran\u00e7aise, ) ye un estato constituito por una metropoli y por territorios d'Ultramar. Francia ye o estato mas gran d'a Uni\u00f3n Europea; ye situato en a Europa occidental y muga a l'ueste con l'Oceano Atlantico; a lo norte con a canal d'a Manga, o paso de Calais \u2013que a desepara d'o Reino Uniu\u2013 y a mar d'o Norte; a l'este con Belchica, Luxemburgo, Alemanya, Suiza y Italia; y a lo sud con Andorra, Espanya, M\u00f3negue y a mar Mediterrania. A Francia metropolitana ye formata, am\u00e1s, por a isla de Corcega, en a Mediterrania, situata a lo norte d'a isla italiana de Cerdenya. Tami\u00e9n encluye islas y territorios d'ultramar, repartitos arredol d'o mundo\".\nA suya poblaci\u00f3n ye de 64.898.000 d'habitants, en una superficie de 674.843 km\u00b2 y una densidat de poblaci\u00f3n de 110 hab/km\u00b2. Politicament, o pa\u00eds ye una republica presidencialista con capital en a ciudat de Par\u00eds. L'actual president ye Emmanuel Macron y o primer ministro ye Jean Castex. O pa\u00eds celebra a suya Fiesta nacional o d\u00eda 14 de chulio, aniversario d'a presa d'a Bastilla en 1789, mientres a Revoluci\u00f3n francesa.\nFrancia, entre toz os Estatos europeus, ye o mas antigo en a suya constituci\u00f3n como tal, orichinalment un dominio reyal centrato en a Isla de Francia, y Par\u00eds en yera a capital. Actualment, Francia ye miembro d'o Consello d'Europa; ye un d'os pa\u00edses fundadors d'a Uni\u00f3n Europea, d'a eurozona y d'o espacio Schengen. Ye un d'os cinco miembros permanents d'o Consello de Seguridat d'as Nacions Unitas. Fa parti tami\u00e9n d'a Uni\u00f3n Latina, d'a Organizaci\u00f3n ta la Cooperaci\u00f3n y o Desembolique Economico (OCDE), d'a Francofon\u00eda y d'o Grupo d'os ueito (G8). Militarment, Francia ye miembro d'a Organizaci\u00f3n d'o Tractau de l'Atlantico Norte (OTAN) -se'n heba retirato en 1966 y torn\u00f3 parcialment en 2002. A suya moneda ye o euro, que substituy\u00f3 a l'antigo franco franc\u00e9s.\nL'idioma franc\u00e9s ye o solo idioma oficial d'o pa\u00eds, encara que se i charran luengas propias en muitas rechions. Asinas, en l'antiga Occitania, que hue fa parte en a suya mayor parte de Francia, se i charra l'idioma occit\u00e1n, y tami\u00e9n se i charran o basco (en Iparralde, o Pa\u00eds Basco franc\u00e9s), o bret\u00f3n (en Bretanya), l'alem\u00e1n (en Alsacia), l'idioma francoprovenzal (en Arpitania), o catal\u00e1n (Pireneus Orientals) y l'idioma corso (en Corcega), am\u00e1s d'una minor\u00eda de luenga italiana en Niza.\nEtimoloch\u00eda.\nA palabra \"Francia\" tiene o suyo orichen en o lat\u00edn, estando \"Francia\" en ixa luenga a palabra que s'emplegaba ta nombrar o territorio ocupato por una d'as tribus chermanicas, os francos, que ocuporon a marguin oriental d'o r\u00edo Rin mientres l'Imperio Romano, servindo a sob\u00e9n como mercenarios con l'Exercito romano antis de trescruzar o r\u00edo y asentar-se en a suya marguin occidental como uno d'os pueblos federatos de l'Imperio. Os francos yeran en realidat una confederaci\u00f3n de pueblos diferents, unitos contra os suyos enemigos comuns, os alamans, y bi ha cuantas teor\u00edas sobre l'orichen d'o suyo nombre.\nTa beluns, o suyo nombre deriva d'a palabra d'o protochermanico \"frankon\", que significa lanza u chabalina. Ta d'atros, o suyo orichen ye \"frank\" como \"libre\", con o mesmo sentito que ti\u00e9n hue a palabra \"franco\" en aragon\u00e9s, en estar os francos uno d'os pueblos libres federatos con os romanos. Ye verdat que os francos teneban contactos con os romanos ya en os sieglos III-IV, encara que cal decir que ixos contactos estioron a sob\u00e9n nom\u00e1s as primeras invasions chermanicas. Antiparte, ye f\u00e1cil que o sentito de \"franco\" como \"libre\" tenga o suyo orichen en a Edat Meya, en estar os francos medievals (habitants d'o Reino Franco, o primer nombre de l'actual Francia, encluyindo os occitans) a mayor parte d'os nuevos habitadors en as repoblacions de territorios conquiestos en o proceso d'a Reconquiesta, habitadors que teneban as suyas franquicias y libertaz.\nMientres a dinast\u00eda carolinchia, en os sieglos VIII-XI, o territorio ocupato por os francos yera clamato \"Franchonolant\" (\"Frenkenland\"), mientres que o territorio habitato por os galorromanos yera clamato \"Uualholant\" (\"Welschland\", con a mesma radiz que Galas en as luengas chermanicas).\nDende 1204, apareixe o nombre de \"Francia\" ta referir-se a l'actual Francia, designando o territorio sobre o cual exerciba a suya soberan\u00eda o rei de Francia.\nOrganizaci\u00f3n politico-administrativa.\nAs principals divisions administrativas francesas son as rechions, un total de 26 (d'as cuals 22 son metropolitanas que pertocan a la Francia continental). O siguient tipo de divisi\u00f3n administrativa ye o departamento, un total de 100 (d'os cuals 4 son d'ultramar). A siguient divisi\u00f3n administrativa ye o districto (u \"arrondissement\" en franc\u00e9s), bi'n ha 342. Os districtos se subdividen en 4.035 cantons por motivos administrativos y electorals. A la fin, tami\u00e9n os districtos se dividen en 36.682 municipios u \"comunas\".\nAs rechions, os departamentos y os municipios son conoixitos como \"colectividaz territorials\" (\"collectivit\u00e9s territoriales\"), lo que quiere decir que os residents pueden esleyir os miembros d'una asamblea local y un chefe executivo, mientres que os districtos y os cantons son nom\u00e1s divisions administratibas y/u electorals sin d'autonom\u00eda. Dica l'anyo 1940 os districtos tami\u00e9n yeran colectividaz territorials con una asamblea local (o consello de districto), pero fuoron eliminatas mientres o rechimen de Vich\u00e8i, y abolitas en a Cuatrena Republica en 1946.\nTres comunas u municipios importants \u2013Par\u00eds, Le\u00f3n del Roine y Marsiella\u2013 se dividen en \"arrondissements\" u districtos municipals ta la suya administraci\u00f3n territorial, que am\u00e1s tienen bel grau d'autonom\u00eda financiera y administrativa. O departamento de Par\u00eds nom\u00e1s ye formato por una sola comuna u municipio, y as cinco rechions d'ultramar \u2013Guadalupe, Martinica, Guayana Francesa, Mayotte y a Isla d'a Reuni\u00f3n\u2013 son constituitas nom\u00e1s por un departamento. A rechi\u00f3n de Corcega, que ye formata por dos departamentos, tien un estatuto especial de colectividat territorial una mica diferent d'as atras rechions metropolitanas (en ye considerata una, encara que no ye una rechi\u00f3n continental). Totas as rechions, continentals u d'ultramar, son partis integrants d'a Uni\u00f3n Europea.\nDende a promulgaci\u00f3n d'as leis Defferre de 1982 y 1983, y as leis Raffarin de 2003 y 2004, Francia s'ha constituito como un estato descentralizato. A reforma constitucional de febrero de 2003 diz que a organizaci\u00f3n d'a Republica ye descentralizata.\nCheograf\u00eda.\nFrancia poseye una ampla variedat de paisaches dende as planas costeras en o norte y l'ueste d'o pa\u00eds, a las cadenas montanyosas en o sud (os Pireneus) y o sudeste (os Alpes), d'os cuals istos zaguers contienen a lo punto mas alto de tota Europa, o Mont Blanc a 4.808 metros d'altaria.\nMientres que o territorio principal de Francia (a \"metropoli\") se troba en Europa occidental, o estato franc\u00e9s tami\u00e9n lo constituyen territorios de: \nHidrograf\u00eda.\nOs r\u00edos mas importans de Francia son, en a versant atlantica: Garona, Loira y Sena. En a versant mediterrania o Roine, con o suyo afluent o Saona. Tami\u00e9n tien parti d'as compleganzas d'os r\u00edos Rin, Mosela y Escalda.\nHistoria.\nFrancia ye un estau que con muitos cambios politicos ha tenito una continuidat dende l'Alta Edat Meya influindo muito en a evoluci\u00f3n economica, tecnolochica y cultural d'Europa Occidental.\nO dominio franco.\nEn l'anyo 486 Clodoveu I, o rei Franco de Tournai, venci\u00f3 a lo romano Siagrio en Soissons y estendill\u00f3 o suyo reino dica o r\u00edo Loira. En l'anyo 496 venci\u00f3 a los alamans en Tolbiac, se convirti\u00f3 a lo catolicismo y preni\u00f3 baptismo chunto con muitos guerrers en Rems de mans de Sant Remichio. Por ixo dimpu\u00e9s os reis de Francia ser\u00e1n coronaus en Rems. Clodoveu atac\u00f3 a Alarico II rei d'os visigodos en l'anyo 507 y lo venci\u00f3 en a batalla de Vouill\u00e9, cerca de Piteus. Clodoveu mori\u00f3 en l'anyo 511 y o suyo reino fue dividiu entre os suyos cuatre fillos. Clotario lo reunific\u00f3, pero a la suya muerte en l'anyo 561 torn\u00f3 a ser dividiu en cuatre partidas, que esdevinioron rechions diferenciadas por a suya composici\u00f3n etnica, gubierno y historia: Austrasia, Neustria, Borgonya y Aquitania, a zaguera controlada por o patriciau galo-romano local y a menos chermanizada, de traza que baixo os merovinchios o territorio d'os francos se divide en tres reinos: Neustria, Austrasia y Borgonya.\nA historia d'os francos en os sieglos VI y VII ye marcada por a rivalidat entre Neustria y Austrasia, y os mayordombres de palacio van prenendo o poder, de traza que a rivalidat entre mayordombres (que representan l'aristocracia terratenient y militar) marca a politica mes que a rivalidat entre reis. Baixo o reinau de Dagoberto (629-639) Neustria ye o reino franco mes important. En o sieglo VIII predomina Austrasia, dirichida por os mayordombres de palacio Pep\u00edn de Heristal, Carlos Martel y Pep\u00edn lo Petit, que deposa a lo zaguer rei merovinchio y funda a dinast\u00eda Carolinchia. Carlos Magno ye nombrau emperador en l'anyo 800. Con Carlos Magno l'Imperio Carolinchio plega a la suya maxima extensi\u00f3n. En l'anyo 843 por o tractau de Verd\u00fan l'imperio queda dividiu, y se creya o Reino de Francia Occidental con centro politico en Neustria, y que tendr\u00e1 una existencia independient d'o resto de l'Imperio.\nDende o sieglo IX os contes esdevienen cargos hereditarios y esdevienen tami\u00e9n principes territorials, o mesmo esdevi\u00e9n con os duques. A fins d'o sieglo IX desapareix o biling\u00fcismo romanz-francico, y os francos s'integran culturalment a los galo-romanos.\nEn Francia Occidental os reis son esleitos por os grans y no son necesariament d'a dinast\u00eda carolinchia. A familia d'os robertins s'imposa china chana, y dende Hugo Capeto, rei en l'anyo 987, os robertins conservar\u00e1n a corona a t\u00edtol hereditario con o nombre de dinat\u00eda Capeta u d'os Capetos. D'esta traza o reino de Francia Occidental esdevi\u00e9n o Reino de Francia. O cambio de dinast\u00eda lo contan asinas en o \"Liber Regum\":\nO reino de Francia.\nO reino de Francia teneba a lo rei en o cabalto d'a hierarqu\u00eda feudal, y tien o refirme d'a ilesia como rei coronau por ella. En a practica no tien autoridat reyal que en as propias posesions, que en o sieglo XI yeran Par\u00eds, Orliens y as suyas comarcas. As posesions d'o rei yeran o dominio reyal. En o resto d'o territorio os duques y contes teneban independencia de feito.\nA lo principio os condaus correspondeban en cheneral a diocesi, pero as mugan van evolucionando por matrimonios, herencios, compras y guerras locals. O rei tami\u00e9n va estendillando china chana o dominio reyal.\nOs contes de Piteus prenen o t\u00edtol de duques d'Aquitania a zaguers d'o sieglo X y sozmeten o Ducau de Gascunya a mitat d'o sieglo XI.\nEn o sieglo XI bi ha dos luengas propias d'as elites d'o reino de Francia y que tami\u00e9n son literarias: o normando d'os duques de Normand\u00eda y reis de Francia y l'occit\u00e1n en o sud.\nAs mugas.\nA muga oriental fue creyada por o tractau de Verd\u00fan, manimenos o Sacro Imperio Romano Chermanico tiene cada vegada menos control en o Reino de Borgonya, y en l'anyo 1167 o conte de Forez, que yera en guerra contra os lioneses, cambia o suyo churamiento de fidelidat dende o Emperador chermanico a lo rei Capeto, encomenzando un proceso d'expansi\u00f3n d'o reino de Francia en territorio d'o Sacro Imperio Romano Chermanico.\nO sieglo XII.\nO dominio reyal forma un conchunto contino dende Selis dica Burch. O condau de Flandres tien ciudaz ricas por a industria textil (Gant, Bruxas y Ypres) y tien mes vinclos con Anglaterra (que li vende a lana), y con territorios a l'este d'o r\u00edo Escalda.\nO condau de Campanya esdevi\u00e9n en o sieglo XII en o principal dominio d'a casa de Blois (o condau de Blois sigue en mans d'a branca menor). As ferias de Campanya (Lagny, Provins, Troyes, Bar-sur-Aube) ser\u00e1n importants fuents d'ingresos d'os contes.\nDende principios d'o sieglo XI miembros d'a dinast\u00eda d'os Capetos son duques de Borgonya.\nEn l'anyo 1066 Guill\u00e9n de Normand\u00eda conquiere o reino d'Anglaterra. O Ducau de Normand\u00eda pasa en l'anyo 1144 a lo conte d'Anch\u00fa, Godofred de Plantagenet. Os duques d'Anch\u00fa tami\u00e9n dominan en Maine y Turena dende a primera metat d'o sieglo XI.\nO condau de Bretanya pasa a estar baixo sobiran\u00eda d'o Ducau de Normand\u00eda en 1113. O Ducau d'Aquitania tien dos capitals: Piteus y Burdeus.\nEn o sud os contes de Tolosa tienen a sobiran\u00eda dende Quercy, Rouerne, Gothia y a cuenca meya d'o r\u00edo Roine, (Marquesau de Provenza). Os contes de Barcelona tienen o condau de Provenza y tienen influencia sobre os vasallos d'o conte de Tolosa.\nEn o \"Liber Regum\" comentan bella cosa d'a chenealoch\u00eda d'os reis d'ixas envueltas.\nCapetos contra Plantachenez.\nHenrique de Plantachenet, conte d'Anch\u00fa y duque de Normand\u00eda se casa en 1152 con Alionor d'Aquitania, heredera d'o Ducau d'Aquitania. Dos anyadas dimpu\u00e9s ye coronau rei d'Anglaterra con o nombre d'Henrique II d'Anglaterra, y ye bisnieto por parte de mai de Guill\u00e9n o conqueridor. Henrique se troba gobernando en cinco estaus: Anglaterra, Normand\u00eda, Anch\u00fa, Aquitania y Bretanya.\nPa os Plantachenet Anglaterra yera un dominio periferico. Os Plantachenet yeran de luenga y cultura normanda (u francesa), tienen muito vinclo con Anch\u00fa y s'oposan a lo rei de Francia como grans sinyors feudals. Bi ha una guerra intermitent en as marguins de Isla de Francia, Normand\u00eda, Turena, Poitou y Lemos\u00edn. Dimpu\u00e9s de prener posesi\u00f3n d'Auvernia a fins d'o sieglo XII, Felipe-Augusto de Francia fa confiscar en 1202 totas as tierras francesas de Chuan d'Anglaterra. En os anyos vinients Normand\u00eda, Anch\u00fa y Turena son adhibidas a lo Domino Reyal. Felipe-Augusto posa como gobernador de Bretanya a un primo suyo y lo rei d'Anglaterra no conserva en Francia que Gascunya y o centro d'Aquitania, (rechi\u00f3n de Bordeus).\nFlandres entre os sieglos XII y XIII.\nPor matrimonios y herencios o dominio reyal s'estendilla dica a Picard\u00eda. A fins d'o sieglo XII Felipe-Augusto de Francia adhibe Artois (metat sudoccidental d'o condau de Flandres) a los suyos territorios, y cuan prebaba d'imposar a suya autoridat mes a lo norte as ciudaz flamencas fan liga con o rei d'Anglaterra, y os Ducaus y condaus vecins (Brabant, Holanda, Limburgo y Lorena) fan una coalici\u00f3n chunto con l'emperador chermanico Ot\u00f3n IV. Manimenos en 1214 Frederico-Augusto de Francia desfa la coalici\u00f3n en a batalla de Bouvines y Flandres y pasa a estar en a subchecci\u00f3n suya por un cuasi un sieglo.\nCruzada contra os albichenses.\nEn o sieglo XIII bi ha muitos albichenses cerrinos en Tolosa, Albi, Agen, Pamiers, Carcasona, Besers y las suyas redoladas. En 1207 o Papa excomulga a lo conte de Tolosa Rem\u00f3n VI de Tolosa sospeitoso de simpatizar con os cataros, y a l'anyo vinient fa clamar a la cruzada contra ellos. Felipe-Augusto de Francia no se i suma, pero si que lo fan muitos normandos y franceses d'o norte. En 1209 Besers ye saqueyau y fan una mortalera con a suya poblaci\u00f3n. Sim\u00f3n de Montfort s'estableix como mayestre y acosa a los cataros con a pretensi\u00f3n de recibir o condau de Tolosa. En 1211 consigue atra excomuni\u00f3n de Rem\u00f3n VI. A poblaci\u00f3n occitana tien una reacci\u00f3n fura contra a poblaci\u00f3n d'o norte de Francia. Pero II d'Arag\u00f3n defiende a lo conte de Tolosa, pero en 1213 Pero II y o conte son vencius en a batalla de Muriel. Sim\u00f3n de Montfort ye asesinau en 1218 y o rei de Francia Lo\u00eds VIII de Francia ye qui aproveita a ocasi\u00f3n: en 1226 invade a rechi\u00f3n y tres anyadas dimpu\u00e9s o conte de Tolosa acepta casar a la suya filla con o chermano de Lo\u00eds IX de Francia, Alifonso de Piteus. En 1271 o Lenguadoc s'adhibe en o dominio reyal de pa cutio.\nO reino de Francia en tiempos de Lo\u00eds IX y Felipe o Fermoso.\nFelipe o Fermoso prebaba de reforzar o poder d'o reino a l'igual que o suyo predecesor Lo\u00eds IX de Francia. O condau de Campanya y Bria ye adhibito a lo dominio reyal en 1328. O reino s'estendilla a costa d'o Sacro Imperio Romano Chermanico en a redolada de Le\u00f3n d'el Roine entre 1288 y 1312, en 1301 Barrois Mouvent, en 1305 Vivarais, y en 1316 Valentinois.\nEn l'interior d'o Reino de Francia bi ha cuatre grans estaus vasallos: Borgonya, Bretanya, Flandres y Guyena (o nombre d'Aquitania en franc\u00e9s, oficial dende o sieglo XIII). Borgonya y Bretanya son en mans d'os capetos locals.\nA cuesti\u00f3n d'Aquitania ye enreligada porque en parte ye en poder d'os reis d'Anglaterra. En 1259 Lo\u00eds IX firma un tractau con Henrique II d'Anglaterra en o que mugan o Ducau de Guyena en pagas por o vasallache de Lo\u00eds.\nDende fins d'o sieglo XII os flamencos se troban en rebeli\u00f3n de contino, y vencer\u00e1n a la caballer\u00eda francesa en 1320 en Courtrai.\nInfluencia francesa en tiempos de Lo\u00eds IX.\nEncara que i haiga problemas pa mantener o control d'o reino de Francia, os capetos tienen influencia fuera d'as suyas mugas. En 1246 Carlos I d'Anch\u00fa esdevi\u00e9n conte de Provenza por matrimonio, en vente anyadas mes tarde conquiere o reino de Sicilia. Dende 1295 un capeto esdevi\u00e9n o conte de Borgonya.\nAs coronas de Francia y Navarra se troban en uni\u00f3n personal entre 1285 y 1328.\nO Delfinau, que fue fundado por os contes d'Alb\u00f3n en o sieglo XI, se posa baixo a protecci\u00f3n d'o rei de Francia. O delf\u00edn Humberto li vende a lo rei as suyas posesions en 1349.\nOs papas adquirioron o condau de Venaissin en 1274 y comproron Aviny\u00f3n a lo conte de Provenza en 1347. Os papas residen en Aviny\u00f3n dende 1309 dica 1377.\nA guerra d'as Cient Anyadas y o reinau de Lo\u00eds XI.\nA muerte de Carlos IV de Francia en 1328 sin hereus barons fa acabar con \u00e9l a linia dreita d'a dinast\u00eda d'os Capetos. A lei salica fa que i haiga un problema succesorio en Francia pero no en Navarra, on hereda a suya sobrina Chuana II.\nOs reis d'Anglaterra reivindicaban a corona de Francia. O exercito angl\u00e9s iba ganando a guerra a lo principio gracias a los arquers, que permitioron exitos en as batallas de Cr\u00e9cy (1346) y Azincourt (1415). Os angleses no pueden controlar por muito tiempo os territorios conquiestos por no tener refirme local, (a diferencia d'os Plantachenet d'o sieglo XII yeran vistos como forans). A sola rechi\u00f3n de Francia on bi ha un refirme cutiano a los angleses ye en Guyena.\nOs franceses yeran desorientaus y en estau de guerra civil (armanyacs contra borgonyons), pero a hostilidat contra os angleses iba augmentando y Chuana d'Arco se en aproveita.\nA primera fase d'a guerra.\nOs capetos dreitos s'estinguen en 1328, y se planteya un problema de sucesi\u00f3n. Os grans de Francia adrezan mes a suya atenci\u00f3n por Felipe de Valois por estar franc\u00e9s que por atros candidatos posibles como Eduardo III d'Anglaterra, nieto de Felipe o Fermoso.\nEduardo pareix aceptar-lo pero dimpu\u00e9s reivindica a corona y ataca. Os suyos exitos militars son importants:\nDestrucci\u00f3n d'a flota francesa en a batalla de L'\u00c9cluse, en Flandres en 1340, a victoria en a batalla de Cr\u00e9cy en 1346 y de Piteus en 1356, on o rei de Francia Chuan o Bueno ye feito presionero. En 1360 por o tractau de Br\u00e9tigny una Guyena asaber-lo d'examplada (muito mes gran que a comarca de Bordeus, plegando dica Piteus y Cevennes), ye atribuita a lo rei d'Anlaterra en pagas por renunciar a la corona francesa. Manimenos Carlos V de Francia tien de conestable a lo bret\u00f3n Bertrand Du Guesclin y pronto reconquiere os territorios perdius. Enta 1375 os angleses no dominan que Calais, Ponthieu y as rechions de Bordeus y Bayona.\nA segunda fase d'a guerra.\nS'estableix un equilibrio fr\u00e1chil. A prencipios d'o sieglo XV bi ha dos clans franceses opuestos. Os armanyacs que son fuertes en o centro y sud y os borgonyons. Chuan o Bueno cede a un fillo suyo dito Felipe l'Atreviu o Ducau de Borgonya, que fa una politica prou independient y convence a Carlos VI l'Ababol desherede a lo delf\u00edn Carlos en proveito d'Henrique V d'Anglaterra. Henrique V, qui en 1415 ya heba venciu a la caballer\u00eda francesa, tien una enchaquia pa reviscolar a guerra.\nEn 1429 Chuana d'Arco libera Orliens, que yera asitiada por os angleses y fa coronar a Carlos VII de Francia en Rems, y dende ixe inte os angleses reblan y retaculan, en 1453 no conservan que Calais y a guerra remata.\nOs duques de Borgonya han aproveitau pa asegurar-se a suya posici\u00f3n en una ampla zona entre o Sacro Imperio y o reino de Francia, y poseyen o Ducau de Borgonya, Flandres, Artois, Picard\u00eda. O Ducau de Nevers ye en mans d'una branca menor d'a familia y o Ducau de Bretanya gana independencia. En o tot o sieglo XIV o Biarn se libera d'a sobiran\u00eda anglesa y francesa.\nO reinau de Lo\u00eds XI.\nEn o reinau de Lo\u00eds XI de Francia se produce una luita contra Carlos o Temerario, duque de Borgonya. A la muerte de Carlos o Temerario o rei s'anexiona a lo dominio reyal o Ducau de Borgonya, Artois y Picard\u00eda. Manimenos a sucesi\u00f3n d'a casa de Borgonya pasa a los Habsburgo por o matrimonio d'a filla de Carlos o temerario con Maximili\u00e1n d'Austria en 1477. O Ducau de Nevers esdevi\u00e9n un feudo fiel a lo rei. Flandres encara s'escapa de l'autoridat d'o rei.\nLo\u00eds XI consigui\u00f3 que o rei d'Arag\u00f3n li entregase en prenda o Rosell\u00f3n y Cerdanya en pagas por l'aduya cuentra una revuelta en Catalunya.\nLo\u00eds XI presion\u00f3 sobre a casa d'Anch\u00fa pa que adhibisen o suyo herencio territorial (Anch\u00fa y Maine) a lo dominio reyal. Tami\u00e9n consigue que o rei Renato de Napols y conte de Provenza legue indreitament o suyo condau de Provenza a lo rei de Francia dimpu\u00e9s que Alfonso V lo Magnanimo lo destrone, de traza que en 1481 se proclama a uni\u00f3n d'o condau de Provenza a Francia.\nL'antigo rechimen en Francia.\nEn l'interior de Francia contina a consolidaci\u00f3n d'o dominio reyal por meyo d'a incorporaci\u00f3n d'infantaus y atros feudos, terminando principalment entre o sieglo XVI y XVII.\nA oposici\u00f3n a los Habsburgo domin\u00f3 a politica exterior de Francia dica mitat d'o sieglo XVIII, y ye un herencio d'a Edat Meya: os Habsburgo yeran herederos d'a casa de Borgonya y tami\u00e9n d'a casa de Trastamara y doncas d'a casa d'Arag\u00f3n, que yera oposada a los Anch\u00fa en o reino de N\u00e1pols y o reino de Sicilia.\nO problema d'as mugas.\nCarlos VIII de Francia quiere fer valer os suyos dreitos por o reino de N\u00e1pols, procedents d'a casa d'Anch\u00fa. Pa tener as mans libres torna Artois y Franco Condau a los Habsburgo en 1493 y Rosell\u00f3n y Cerdanya a la Corona d'Arag\u00f3n. Carlos VIII fracasa en Italia, a l'igual que Lo\u00eds XII. Manimenos Francisco I de Francia vence en a batalla de Marignano en 1515, pa dimpu\u00e9s enfrentar-se a Carlos V. En 1529 por o tractau de Cambrai Flandres y Artois s'unen a l'Imperio y ye o unico caso d'expansi\u00f3n de l'imperio a l'ueste d'a linia fixada en l'anyo 843 por o Tractau de Verd\u00fan. Manimenos a guerra esclata de nuevo y en 1555-1556 Carlos V lega os Pa\u00edses Baixos y o Franco Condau a Felipe II.\nCuan os Habsburgo teneban as arcas vuidas firman en 1559 o tractau de Cateau-Cambr\u00e9sis y Francia conserva os Tres Bispaus (ocupaus en 1552), Calais (conquiesto a los angleses en 1558) pero pierde Italia, on no conserva que o Marquesau de Saluzzo, que esti\u00f3 vasallo d'o delfinau.\nEn 1601 Henrique IV reconoix as pretensions d'o duque de Saboya sobre Saluzzo y en pagas, en obti\u00e9n Bresse, Bugey y Gex.\nO Ducau de Bretanya.\nEn a decada de 1480 o duque de Bretanya preba de casar a la suya filla y heredera, Ana, con Maximili\u00e1n d'Austria, viduo de Mar\u00eda de Borgonya en 1482. Esto fa que os franceses interviengan. A la fin Ana se casa con o rei de Francia Carlos VIII en 1491, y dimpu\u00e9s con o suyo sucesor Lo\u00eds XII de Francia. Manimenos o Ducau no ye unito a la corona. Am\u00e9s Lo\u00eds XII casa a la suya filla Claudia de Francia con Francisco d'Engolesme, o futuro Francisco I de Francia. Baixo o suyo reinau, en 1532 os estaus de Bretanya, aplegaus en Vannes, demandan a uni\u00f3n perpetua y en pagas se reconoixen os dreitos y privilechios d'o Ducau.\nAtros feudos y infantaus.\nLo\u00eds XII y Francisco I aportan a la corona os infantaus que controlaban (Ducau d'Orliens, condaus de Blois y Valois y Engolesme). A etapa vinient afecta a lo dominio d'o duque de Borb\u00f3n (con t\u00edtol de conestable). Formau por feus y infantaus o territorio d'o conestable prene una gran extensi\u00f3n en o sieglo XV con o Bourbonais, Mancha, Auvernia, Forez, Beajoulais, etc.. En 1521 Francisco I reclama a restituci\u00f3n d'os infantaus. Como o conestable ye refuchiau cerca de Carlos V o conchunto d'o suyo dominio, recuperau u confiscau, pasa a mans d'a corona en as anyadas vinients.\nCuan Henrique IV de Francia puya plega a la cadiera reyal accede tami\u00e9n por herencio a un amplo dominio. As posesions en l'interior d'o reino s'unen a la corona en 1607. Biarn y a Baixa Navarra, que yeran estaus sobirans d'Henrique IV s'anexionan en 1620, y ya no quedar\u00e1n que poquez feudos.\nA monarqu\u00eda absoluta.\nHenrique IV ye asesinau en 1610 y esto enfebleix a monarqu\u00eda. Ye o cardenal Richelieu, ministro de Lo\u00eds XIII dende 1624 dica 1642, qui restableix y refuerza l'autoridat d'o Estau.\nDende 1643 o cardenal Mazarino contina esta politica, a pesar d'a resistencia d'os notables y os grans d'o reino (a Fronda). En 1661 o cardenal muere y Lo\u00eds XIV decide exercer solo o poder, seguindo a mesma direcci\u00f3n.\nEspansi\u00f3n en o sieglo XVII.\nA expansi\u00f3n territorial, ligada a la luita contra os Habsburgo d'Espanya y Austria, ye por razons estratechicas: ocupar posicions que permitan intervenir en Alemanya u Italia y impedir que os Habsburgo ocupen posicions que lis permitan d'intervenir en Francia. En 1648 os tractaus de Westfalia posan fin a la guerra d'as trenta anyadas. Francia obti\u00e9n a reconoixencia d'a suya sobiran\u00eda en tres bispaus ocupaus dende 1552 y bel territorio d'Alsacia. D'esta traza tien ya cabos de puent en l'Imperio. O tractau d'os Pireneus de 1659 posa fin a la guerra contra Espanya, que li cede Rosell\u00f3n, a Cerdanya norte, Artois (de fueras de Saint-Omer), y parte d'o Flandres maritimo, Hainaut y Luxemburgo.\nAs guerras contra os Habsburgo, Pa\u00edses Baixos y o reino d'Anglaterra ocupan unas 30 anyadas o reinau de Lo\u00eds IX (1661-1715). O resultau ye l'anexi\u00f3n de part d'os Pa\u00edses Baixos enantes espanyols, d'o Franco Condau (1678) y d'o resto d'Alsacia, con Estrasburgo.\nExpansi\u00f3n en o sieglo XVIII.\nO expansionismo s'enfebleix. Os Borbons gobiernan en Espanya y os Pa\u00edses Baixos pasan a Austria, con o que cambia o contexto diplomatico. Francia plega a fer liga con Austria contra Prusia y Anglaterra en 1756. A expansi\u00f3n se fa mes amoniquet, y Estanislau Leszczynski, antigo rei de Polonia, esdevi\u00e9n duque de Lorena vitalicio en cuentas de Francisco, o mariu de Mar\u00eda Tresa d'Austria, que recibe o Gran Ducau de Toscana en compensaci\u00f3n. Cuan muere Estanislau o Ducau de Lorena s'adhibe a lo reino, y en 1768 a Republica de Chenova cede Corcega a Francia.\nEn 1789 o territorio franc\u00e9s ye como l'actual, pero sin Saboya, Niza, Aviny\u00f3n y o condau Venaissin, prencipau de Montb\u00e9liard y ciudat de M\u00fclhausen.\nEn o sieglo XVIII Francia conoix una centralizaci\u00f3n administrativa, bi ha fidelidat a la monarqu\u00eda y a luenga francesa se cheneraliza en as elites socials.\nAs divisions administrativas son \"gubiernos\", territorios baixo o control d'un gran sinyor que tien una funci\u00f3n militar u de mantenimiento de l'orden, y \"generalit\u00e9s\", baixo un intendent con una funci\u00f3n de chestionar a fiscalidat, as obras publicas y a polic\u00eda en nombre d'o rei. Os gubiernos augmentan os suyos poders en as guerras de relichi\u00f3n u d'a Fronda y a monarqu\u00eda despulla d'o suyo poder a los sinyors.\nOs Parlamentos y Corz sobiranas son instancias chudicials que executan una funci\u00f3n politica important a la fin de l'antigo rechimen. Bi ha distinci\u00f3n entre \"pa\u00edses d'estaus\" en os que una asamblea vota y distribuye os impuestos y \"pa\u00edses d'eleccions\" en os que os achents d'o rei actuan dreitament.\nA Revoluci\u00f3n.\nA Revoluci\u00f3n Francesa esclata en 1789 y fa que caiga a monarqu\u00eda 3 anyadas mes tarde. Os privilechios son abolius a nueit d'o 4 d'agosto. O 26 d'agosto son declaraus os dreitos de l'hombre y d'o ciudad\u00e1n. A sobiran\u00eda d'a naci\u00f3n substituye a la sobiran\u00eda d'o rei. A centralizaci\u00f3n de l'antigo rechimen arredol d'a figura d'a monarqu\u00eda en a capital contina en a Revoluci\u00f3n francesa con o rechimen chacobita. Contina a expansi\u00f3n territorial pero ya no ser\u00e1 tan decisiva como en a Edat Meya y en l'Antigo rechimen. Bi ha un cambio administrativo y en 1789 l'Asamblea Constituyent fa una divisi\u00f3n de Francia en departamentos, que entrar\u00e1 en vigor en febrero de 1790. A mida d'os departamentos se fa d'una traza que permita a los habitants plegar a la capital en un d\u00eda. A poblaci\u00f3n local eslei a los miembros d'as asambleas departamentals, que pueden d'esta traza canalizar as reivindicacions locals. Os departamentos esminglanan as provincias historicas prou grans pero resucitan bella entidat antiga: P\u00e9rigord, (Dordonya) Quercy (Lot) y Rouerge (Aveyron). En 1800 Napole\u00f3n Bonaparte posa a un prefecto en cadag\u00fan d'os departamentos. Os prefectos yeran mes poderosos que os intendents d'enantes de 1789.\nDimpu\u00e9s d'a revoluci\u00f3n en Francia se reivindicaban unas mugas \u201cnaturals\u201d pa chustificar una expansi\u00f3n territorial: os monts Pireneus a o sud, os Alpes y o Rin a l'este. Se concibe a luenga francesa como ferramienta pa unificar a naci\u00f3n francesa (en cuenta d'un criterio de pertenencia a la naci\u00f3n u de definici\u00f3n d'a naci\u00f3n francesa). Se concibe que as atras luengas son elementos de l'antigo rechimen u vehiclos d'o separatismo.\nAviny\u00f3n y o Condau Venaissin son anexionaus en 1791. En 1792 ye anexionada Saboya, en 1793 o prencipau de M\u00f3negue, o condau de Niza, o bispato de Basilea y enclaus de Saarwerden, Salm y Montb\u00e9liard tami\u00e9n son anexionaus.\nEn 1792 Francia declara a guerra a la casa d'Habsburgo, con qui fan liga Prusia, Reino Uniu, Espanya y Pa\u00edses Baixos. Dimpu\u00e9s de bella derrota l'exercito d'a republica francesa s'imposa en 1794 dezaga d'a muga nord-este. A l'atro anyo s'anexionan os Pa\u00edses Baixos austriacos y o bispato de Lidje, y a l'inte se dividen en departamentos. En 1799 esdevi\u00e9n o mesmo en a marguin ezquierda d'o r\u00edo Rin. M\u00fclhausen y a Republica de Chinevra s'incorporan a Francia ixe mesmo anyo.\nEn o periodo napoleonico o Imperio Franc\u00e9s ye muito mes gran que no pas a Francia que se reivindicaba con unas mugas naturals. Dende 1810 s'estendilla dende Roma dica Hamburgo. O Tractau de Par\u00eds d'o 20 de noviembre de 1815 que remata as guerras napoleonicas torna a Francia as mugas de 1789 d'alto u baixo, no conservando que pocos enclaves anexionaus en a Revoluci\u00f3n Francesa.\nA Restauraci\u00f3n, a Segunda Republica y o Segundo Imperio.\nDimpu\u00e9s d'a derrota de Napole\u00f3n se restaura a monarqu\u00eda. A expansi\u00f3n europea s'atura y as prebatinas d'anexi\u00f3n topetan con a oposici\u00f3n d'atros estaus. En 1824 muere Lo\u00eds XVIII, y ye succediu por Carlos X, que ye ultramonarquico. En chulio de 1830 bi ha una revoluci\u00f3n que lo derroca y sienta en a cadiera reyal a lo duque d'Orliens Lo\u00eds-Felipe d'Orl\u00e9ans. Se creya una monarqu\u00eda costitucional que ye sostenida por a burgues\u00eda.\nLo\u00eds-Felipe abdica en a revoluci\u00f3n de febrero de 1848, cuan ye proclamada a Segunda Republica Francesa. En aviento de 1848 Lo\u00eds Napole\u00f3n Bonaparte, fillo de Lo\u00eds, un chermano de Napole\u00f3n, ye esleito president. Tres anyadas dimpu\u00e9s, un golpe d'estau y un plebiscito concentran o poder en Lo\u00eds Napole\u00f3n Bonaparte, que restableix l'imperio en 1852 y prene o t\u00edtol de Napole\u00f3n III. En 1860 o rei de Cerdenya y Piemont cede Saboya y Niza a Francia en pagas por l'aduya en a politica d'unificaci\u00f3n italiana. En 1866-1867 preb\u00f3 d'aproveitar o conflicto entre Austria y Prusia pa ocupar Belchica y Luxemburgo, pero Bismarck lo impedir\u00e1. As tropas alemanas rodeyan Par\u00eds, o gubierno se refuchia en Burdeus. L'imperio se desfa cuan os prusianos fan presionero a Napole\u00f3n III en a batalla de Sed\u00e1n. En setiembre de 1870 se proclama de nuevo a republica (a Tercera Republica Francesa), consolidada a fins d'a decada de 1870. A III republica durar\u00e1 dica a segunda guerra mundial. En chinero de 1871 se firma un armisticio con Alemanya, y por o tractau de Francfort d'o 10 de mayo de 1871 Francia cede a Alemanya Alsacia (de fueras de Belfort), y una part de Lorena, con a ciudat de Mez.\nA primera guerra mundial.\nAs tropas francesas resisten a las tropas alemanas en a batalla d'o Marne en setiembre de 1914 y o conflicto durar\u00e1 5 anyadas. Dimpu\u00e9s d'a rendici\u00f3n d'Alemanya as rechions chermanicas d'Alsacia y Lorena tornan a Francia sin consultar-lo a la poblaci\u00f3n local, en gran part chermanofona. Francia reclama os districtos de Sarre-louis y Sarrebruck, seguntes presuntos dreitos historicos. Encara que Estaus Unius s'oposa a esta reivindicaci\u00f3n, se plega a un alcuerdo sobre a creyaci\u00f3n d'un territorio d'o Sarre sozmeso a un estatuto especial.\nA Segunda Guerra Mundial.\nO 10 de mayo encomienza a batalla de Francia, una campanya militar que remata o 22 de chunio de 1940 en a que a \"Wehrmacht\" d'o Tercer Reich invadi\u00f3 os Pa\u00edses Baixos, Belchica, Luxemburgo y Francia. Os franceses no son capaces de defender-sen bien en a guerra contra Alemanya. Encara que i heba una linia defensiva en a muga con Alemanya (a linia Maginot) y que feban servir voluntarios republicans espanyols en a primera linia de combate, os alemans entran por o nord-este, (muga de Francia con Belchica). Francia firma un armisticio con Alemanya o 22 de chunio de 1940 y queda dividida en dos zonas: una zona ocupada dreitament por Alemanya en a metat norte y a costa Atlantica y un estau titere en o centro y sudeste dito Francia de Vich\u00e8i y con capital en Vich\u00e8i y dirichiu por o mariscal Philippe P\u00e9tain. Alsacia y Lorena, rechions historicament chermanicas, tornan a Alemanya, y Niza y Saboya son anexionadas por Italia.\nEn chulio a Cambra de deputaus y o Senau chuntos en una Asamblea Nacional da poders plens a P\u00e9tain, que se compromete a colaborar con Alemanya. En chunio de 1940 o cheneral Charles De Gaulle funda o movimiento d'os franceses libres en Londres con a intenci\u00f3n de continar a guerra, manimenos son poca chent.\nEn chunio de 1944 os Aliaus desembarcan en Normand\u00eda (batalla de Normand\u00eda) y en agosto de 1944 liberan Par\u00eds. Se restableix un rechimen democratico baixo a direcci\u00f3n de Charles De Gaulle, que dimite en 1946.\nFrancia en a postguerra y en a CEE.\nFrancia consigue exercer un papel en a politica internacional en a postguerra, y participa en a ocupaci\u00f3n d'Alemanya. En 1946 se creya una nueva constituci\u00f3n y se funda a Cuatrena Republica Francesa.\nSe produce una recuperaci\u00f3n economica. Francia s'asocia con atros pa\u00edses d'Europa Occidental pa formar a CEE. As colonias luitan por a suya independencia. Os franceses son derrotaus en Indochina y la pierden, l'Imperio Colonial Franc\u00e9s encomienza a desfer-se. Os alcherians se rebelan en 1954 y Francia considera Alcheria una colonia como as atras por tener muita poblaci\u00f3n francesa (os piez negros). En 1958 De Gaulle ye president y se prepara una nueva constituci\u00f3n, que s'aprueba en referendum en setiembre, naixendo a Quinta Republica Francesa. En 1962 Francia accepta a independencia d'Alcheria por os Alcuerdos d'Evian, y a mayor\u00eda d'os piez negros tornan ta Francia, sendo establius en a costa mediterrania, contribuindo a l'afrancesamiento d'Occitania, de Catalunya Norte y de Corcega."}
{"id": "1659", "revid": "610", "url": "https://an.wikipedia.org/wiki?curid=1659", "title": "Libert\u00e9, \u00c9galit\u00e9, Fraternit\u00e9", "text": "Libert\u00e9, \u00e9galit\u00e9, fraternit\u00e9 (franc\u00e9s; \"Libertat, igualdat, fraternidat\" en aragon\u00e9s) yera o lema d'a Revoluci\u00f3n Francesa. Dimpu\u00e9s de cuantas abolicions y restauracions, esdevini\u00f3 definitivament o lema nacional de Francia en 1946 con a constituci\u00f3n d'a Cuarta Republica Francesa.\nEn o suyo orichen, o lema yera \"Libert\u00e9, \u00e9galit\u00e9, fraternit\u00e9, ou la mort!\" (\"\u00a1Libertat, igualdat, fraternidat u a muerte!\").\nMientres a ocupaci\u00f3n alemana de Francia entre a II Guerra Mundial o lema esti\u00f3 sustituyiu en a zona d'o Gubierno de Vich\u00e8i por a frase \"Travail, famille, patrie\" (Treballo, familia, patria) ta escusar posibles interpretacions subversivas."}
{"id": "1660", "revid": "610", "url": "https://an.wikipedia.org/wiki?curid=1660", "title": "Ciencias aplicadas", "text": "As ciencias aplicadas ye o conchunto de ciencias que se caracterizan por a suya aplicaci\u00f3n practica, encara que nom\u00e1s son posibles dimpu\u00e9s d'o estudio teorico por as ciencias puras. Por eixemplo, a informatica.\nAtros eixemplos son:"}
{"id": "1661", "revid": "610", "url": "https://an.wikipedia.org/wiki?curid=1661", "title": "Sociedat", "text": "A sociedat ye o conchunto de personas que comparten fins, procupacions y costumbres, y que interact\u00faan entre ellas establindo una comunidat. Tami\u00e9n ye una entidat poblacional u habitat, que incluye os habitants y a suya redolada, tot el interrelacionato con un prochecto com\u00fan, que lis da una identidat de pertenencia. Antim\u00e1s significa un grupo con ligallos economicos, ideolochicos y politicos y supera o concepto de naci\u00f3n-estau: ser\u00eda a sociedat occidental como una sociedat de nacions, etcetra. Todas istas sociedaz son l'obchecto d'estudio d'as Ciencias socials, en especial d'a Socioloch\u00eda, Antropoloch\u00eda, Ecoloch\u00eda, etcetra. Istas agrupacions no han d'estar concepcions abstractas, sino que han de tener una representaci\u00f3n en un medio, por un regular o territorio, y un alto grau d'acci\u00f3n social conchunta, en atro caso no pueden estar obchecto d'una metodoloch\u00eda con metodos sociolochicos ta la suya anal\u00eds y far\u00edan parti d'o conoiximiento filosofico, teolochico u d'atros sabers no empiricos. Antim\u00e1s d'os habitadors, a redolada y o prochecto societario, pueden adhibir-se-ie atras categor\u00edas t'a definici\u00f3n de sociedat seguntes a especialidat d'o prochecto u d'o suyo grau de desembolique. Isto ser\u00e1 a tecnoloch\u00eda alcanzada en os medios de producci\u00f3n, dende una sociedat primitiva con a simpla tecnoloch\u00eda especializata de cazataires -muit poquet maneficios-, dica una sociedat muderna con complexa tecnoloch\u00eda -muitos maneficios-, practicament en todas as especialidaz. Istos estadios de civilizaci\u00f3n incluyir\u00e1n o estilo de vida y o suyo ran de calidat, asinas que ser\u00e1 simple y de baixa calidat comparativa en a sociedat primitiva y complexo u sofisticato con alta calidat comparativament en a sociedat industrial. A \"calidat de vida comparativament\" ye controvertito pues tien aspectos subchectivos respective a c\u00f3mo ye entendita por os subchectos (no podemos saber cuanto disgraciaus se sentiban os hombres prehistoricos por no tener televisi\u00f3n)."}
{"id": "1662", "revid": "401", "url": "https://an.wikipedia.org/wiki?curid=1662", "title": "Escudo de Francia", "text": "O escudo de Francia ye un d'os muitos simbolos republicans de Francia. Apareixe en documentos oficials, en uniformes policials, en a frontera de muitos edificios publicos (ya s\u00edan estatals u municipals) y tami\u00e9n en os pasaportes. Liga muitos temas recullitos d'a tradici\u00f3n greco-latina.\nEn as cerimonias de l'Antiga Roma, os machistratos importans iban preceditos d'uns lectors. Istos lebaban fasciclos que representaban o poder d'o Estato. Ixe simbolo esti\u00f3 recullito poco dimpu\u00e9s d'a Revoluci\u00f3n Francesa ta representar o poder y l'autoridat d'a republica .\nO manullo de caixigo representa a inmortalidat y a fuerza d'a Naci\u00f3n, mientres que o laurelero representa a l'heroe esfendendo a la Mai Patria.\nAs inicials RF significan \"R\u00e9publique Fran\u00e7aise\" (en franc\u00e9s \"Republica Francesa\")."}
{"id": "1663", "revid": "610", "url": "https://an.wikipedia.org/wiki?curid=1663", "title": "Par\u00eds", "text": "Par\u00eds (\"Paris\" en franc\u00e9s y oficialment, ) ye a una ciudat de Francia d'a que ye a suya capital, trescruzata por o r\u00edo Sena. O municipio u comuna de Par\u00eds tien 2.240.621 habitants (2012) y ye o centro d'un aria metropolitana d'una poblaci\u00f3n de 12.292.895 (2012) d'habitants, una d'as mayors d'Europa y que corresponde a la rechi\u00f3n parisi\u00e9n u \"\u00cele-de-France\" en franc\u00e9s, una d'as rechions de Francia, estando-ne tami\u00e9n la capital suya. Con una superficie de 105,40 km\u00b2, a suya densidat de poblaci\u00f3n ye de 21.258 hab/km\u00b2 (2012).\nPar\u00eds ye a prencipal ciudat d'o pa\u00eds, seu d'o Gubierno central franc\u00e9s y puesto a on se troban as prencipals representacions diplomaticas d'atros estatos. Antiparte, ye una ciudat con gran importancia economica, en estar, chunto con Londres, o centro economico mas important d'Europa.\nDende que Chulio C\u00e9sar conquiri\u00f3 as Galias en 52 aC y adhibi\u00f3 o suyo territorio a la Republica Romana, a ciudat de Par\u00eds, que se troba situata en un puesto estratechico, a o canto d'un r\u00edo navegable como ye o r\u00edo Sena y en una crucillata natural de camins, esdeveni\u00f3 una ciudat de gran importancia historica, encara mas cuan esdeveni\u00f3 a capital d'o Reino franco, estando asinas ya ta cutio a capital d'os sucesivos reinos y republicas d'a Historia de Francia dica l'actualidat. Por ixe herencio d'a Historia, a ciudat tien cuantos edificios y puestos d'intr\u00e9s, repuis de mas de 2.000 anyadas d'Historia. Fa parte d'a Organizaci\u00f3n d'as Ciudaz d'o Patrimonio d'a Humanidat.\nActualment mas d'a metat d'a poblaci\u00f3n menor de 15 anyadas d'a ciudat tien ascendencia forana, en particular d'orichen magreb\u00edn y d'as antigas colonias francesas de l'Africa subsahariana.\nHistoria.\nPrehistoria y Antig\u00fcidat.\nSe conoix a presencia de poblaci\u00f3n estable, alto u baixo, en o territorio d'a ciudat de Par\u00eds a lo menos dende a dita \"Cultura Chass\u00e9en\" (4300 aC-3500aC), mientres o Neolitico.\nAs primeras noticias historicas d'a ciudat son d'o sieglo III aC, cuan un pueblo celta dito \"parisii\" (u \"parisios\"), fortific\u00f3 a isla d'a Cit\u00e9, que forma o coraz\u00f3n u nuclio d'a primitiva ciudat. Iste pueblo yera qui habitaba a redolada cuan i plegoron as tropas de Chulio C\u00e9sar a las Galias o 52 aC, y pareix que nom\u00e1s ocupaba una chicota isla d'o r\u00edo Sena, ye f\u00e1cil que a isla d'a Cit\u00e9, encara que ista hipotesis ye hue en descusi\u00f3n, y podr\u00eda mesmo estar belatra isla hue desapareixita en cambear o curso fluvial.\nEn ixe anyo de 52 aC s'escaici\u00f3 la batalla de Lutecia mientres a Guerra d'as Galias, cuan las tropas de l'Exercito romano mandadas por Tito Labieno, lugartenient de Chulio C\u00e9sar, redot\u00f3 a una coalici\u00f3n de galos (parisios, senons y aulercos) mandaus por Camulogeno.\nEn os tiempos de Chulio C\u00e9sar, a ciudat preni\u00f3 o nombre de Lutecia. Os romanos enamplaron as antigas mugas celtas d'a ciudat, especialment sobre o canto ezquierdo d'o r\u00edo Sena. A poblaci\u00f3n d'a ciudat en ixas envueltas yera prou chicota, d'alto u baixo 6.000 habitants, y a ciudat no yera mas que una ciudat como cuantas atras en as Galias. En contimparanza, a ciudat de Lugdunum (hue Le\u00f3n d'o Roine) teneba en ixas envueltas 50-80.000 habitants y yera a prencipal ciudat romana en as Galias. Sindembargo, mientres l'Imperio Romano bels emperadors vivioron en a ciudat.\nArredol d'o sieglo III s'escaici\u00f3 la cristianizaci\u00f3n d'a ciudat, que seguntes la tradici\u00f3n fue obra de Sant Den\u00eds, qui se diz que esti\u00f3 lo primer bispe d'a diocesi de Par\u00eds y que fue martirizau en la ciudat y decapitau, en lo pueyo de \"mons Martyrium\", l'actual Montmartre.\nEn o Baixo Imperio Romano, a poblaci\u00f3n parisi\u00e9n se repleg\u00f3 dezaga d'as murallas d'a ciudat, por a inseguridat provocata por as invasions chermanicas (cal parar cuenta que o \"limes\" u muga de l'Imperio con Chermania yera prou amanato). Sindembargo, dende o sieglo IV tenemos constancia d'a existencia de rabals en a ciudat, difuera d'o recinto murallato. Ye en ixe inte que la ciudat recuper\u00f3 o suyo antigo nombre de \"Par\u00eds\", vinclato a l'antigo pueblo celta que i viviba.\nEn l'anyo 383 s'escaici\u00f3 en o lugar la batalla de Lutecia, cuan Magno Maximo heba estau proclamau emperador por las tropas suyas redot\u00f3 a Graci\u00e1n, en conseguindo dende alavez lo control de bellas partes occidentals de l'Imperio Romano.\nEn l'anyo 450 Atila, rei d'os hunnos, trescruz\u00f3 lo r\u00edo Rin y dentr\u00f3 en la Galia ta espullar-la. Seguntes la tradici\u00f3n, Santa Chenoveva latigui\u00f3 la esfensa d'a ciudat, cuan los suyos dirichents pensaban albandonar-la a los hunnos, que bien luego foron redotaus en la batalla d'os Campos Catalaunicos por una coalici\u00f3n de romanos mandaus por Aecio y visigodos mandaus por Teodorico I, albandonando como consecuencia los hunnos la Galia. Tami\u00e9n seguntes la tradici\u00f3n Santa Chenoveva salv\u00f3 la ciudat d'os francos, esdevenindo asinas santa patrona d'a ciudat de Par\u00eds.\nEdat Meya.\nEn l'anyo 507 Clodoveu I, rei d'os francos, redota en la batalla de Vouill\u00e9 a Alarico II, rei d'o Reino visigodo de Tolosa, en consolidando asinas lo poder d'os francos en la Galia, y en 509 instala la capital d'o Reino franco en la ciudat de Par\u00eds, que dende alavez prencipia la suya consolidaci\u00f3n como una d'as prencipals ciudaz d'a Galia.\nMientres la dinast\u00eda merovinchia la ciudat no teni\u00f3 cambeos d'importancia, encara que n'estase la suya capital, en estar a cuesti\u00f3n d'a capitalidat un aspecto poco important en una cort que yera de contino en movimiento d'una ciudat a una atra.\nO 28 de marzo de 845 una flota de 120 barcos vikingos que se creye mandaba Ragnar Lodbrok que heba remontau lo r\u00edo Sena dende la suya desembocadura atac\u00f3 la ciudat de Par\u00eds, en espullando-la, en lo conoixiu como setio de Par\u00eds de 845. Lo rei franc\u00e9s Carlos II lis pag\u00f3 un rescate de bels 2.500\u00a0kg d'oro y d'archent ta que reblasen y albandonasen la ciudat.\nEn chinero de 857, una flota de vikingos daneses que en agosto de l'anyo anterior heba espullau la ciudat de Roan y heba hibernau am\u00e1n de Naoned, en remontando lo r\u00edo Sena plega en Par\u00eds y incendia la ciudat en desichindo un rescate ta no destruyir a basilica de Sant Dion\u00eds. La flota yera baixo lo mando de Bj\u00f6rn Ragnarsson.\nEn 885-886 s'escaici\u00f3 lo setio de Par\u00eds de 885-886, cuan una atra vegada los vikingos remontoron lo r\u00edo Sena, plegando en las puertas de Par\u00eds lo 24 de noviembre de 885 con una flota de 700 barcos, mandaus por Rollo, cuan las obras de modernizaci\u00f3n d'as esfensas d'a ciudat no yeran encara rematadas, fendo-se cargo d'a esfensa d'a ciudat lo conde de Par\u00eds Eudes, qui consigui\u00f3 resistir lo setio dica que lo rei Carlos III lo Gordo pleg\u00f3 en un alcuerdo con los vikingos en dixando-los remontar lo r\u00edo Sena ta que espullasen lo reino de Borgonya que en ixas envueltas no reconoixeba la suya autoridat. Iste setio fortaleixi\u00f3 lo papel d'Eudes y ye f\u00e1cil que como consecuencia d'ixo esdevenise rei de Francia en morir Carlos.\nCuan a finals d'o sieglo X Hugues Capet, primer rei d'a dinast\u00eda capeta, esdevi\u00e9n rei de Francia, s'instala en a ciudat de Par\u00eds y se i fa un amplo esviellamiento d'os suyos edificios, como lo palacio reyal en la isla d'a Cit\u00e9, la primera ilesia a on hue se debanta la Santa Capiella de Par\u00eds u l'abad\u00eda de Saint-Germain-des-Pr\u00e9s.\nEn ixas envueltas la ciudat se trobaba dividida en tres partes diferenciadas: \"la Cit\u00e9\" (\"la ciudat\") en o suyo centro en la isla d'a Cit\u00e9, \"la ville\" (\"la villa\") a lo norte en a marguin dreita d'a Sena y a on se i concentraban los edificios oficials y comercials, y \"la universit\u00e9\" (\"la universidat\") a lo sud en a marguin ezquierda, a on se trobaba la primitiva Universidat, con nom\u00e1s que tres puents que trescruzaban lo r\u00edo y comunicaban cadaguna d'as partes entre ellas. Lo comercio d'a ciudat se feba a travi\u00e9s d'a Sena, esdevenindo Par\u00eds o puesto a on se concentraba la producci\u00f3n de vin d'a suya redolada ta la suya exportaci\u00f3n a travi\u00e9s d'o r\u00edo, estando iste comercio concediu a un gremio de comerciants (la clamada \"Hanse Parisienne\") que teneba lo monopolio d'o comercio con Mantes-la-Jolie ta favoreixer a los franceses frent d'os comerciants de Roan en o ducau de Normand\u00eda, que alavez yera un dominio d'os reis d'Anglaterra, privilechio que fue confirmau dimpu\u00e9s por Lo\u00eds VIII de Francia. Ista hansa d'os comerciants parisiens, con a suya infraestructura burocratica, esti\u00f3 lo chermen d'o concello municipal de Par\u00eds, estando lo suyo emblema un barco, barco que encara hue amanixe en l'escudo d'armas de Par\u00eds. Lo\u00eds IX de Francia lo desembolic\u00f3, en establindo-ne en l'anyo 1263 un organo de gubierno d'ixa \"hansa\" formau por os comerciants parisiens y presidiu por un pebostre qui yera asistiu por cuatre aduyants u \"\u00e9chevins\"; estando Evrard de Valenciennes lo primer pebostre d'os mercaders de Par\u00eds.\nMientres lo reinau de Chuan II de Francia lo pebostre de Par\u00eds yera \u00c9tienne Marcel, f\u00e1cil que lo prencipal d'os pebostres d'a historia d'a ciudat. \u00c9tienne Marcel preb\u00f3 de controlar lo poder d'o rei en limitando-lo, esdevenindo asinas lo l\u00edder d'un movimiento reformista en o reino y tenendo en consecuencia un destacau papel en los Estaus Chenerals de Francia convocaus en 1355, 1356 y 1357 ta financiar la Guerra d'os Cient Anyos, pero a la fin Carlos V podi\u00f3 mantener lo control d'o reino y tot ixo remat\u00f3 con l'asasinato d'\u00c9tienne Marcel o 31 de chulio de 1358 por un sector d'a burgues\u00eda parisi\u00e9n, que temeba que \u00c9tienne entregase la ciudat a los angleses como consecuencia d'a suya oposici\u00f3n a lo rei de Francia.\nO 23 de noviembre de 1407 s'escaici\u00f3 en a ciudat de Par\u00eds l'asasinato de Lo\u00eds I d'Orl\u00e9ans, duque d'Orl\u00e9ans y chirm\u00e1n d'o rei Carlos VI, instigau por lo suyo primo Chuan I de Borgonya en un contexto d'enfrentamientos entre armagnacs y borgonyons, cuan Lo\u00eds heba debilitau la posici\u00f3n d'o suyo primo Chuan. Iste feito desencaden\u00f3 la Guerra Civil entre armagnacs y borgonyons, una guerra civil que teni\u00f3 una durada de 30 anyadas y que no remat\u00f3 dica lo Tractau d'Arras en l'anyo 1435 que concedi\u00f3 una independencia \"de facto\" a l'Estau borgony\u00f3n, encara que iste conflicto ye l'inicio d'a secular luita d'os Habsburgo contra lo reino de Francia, luita que s'orichin\u00f3 chustament por o control de l'herencio de l'estau borgony\u00f3n.\nEdat Moderna.\nRenaiximiento.\nEn rematar a Guerra d'os Cient Anyos con a expulsi\u00f3n d'os angleses d'o territorio continental de Francia se produci\u00f3 un consolidamiento d'o reino de Francia y en consecuencia, d'a suya capital, la ciudat de Par\u00eds. Antiparte en l'anyo 1527 en tornar d'o suyo captiverio en Espanya lo rei Francisco I de Francia treslad\u00f3 la suya cort dende Bourges enta Par\u00eds, instalando-se en lo castiello d'o Louvre y encargando a l'arquitecto Pierre Lescot y a l'escultor Jean Goujon la modernizaci\u00f3n de l'edificio en estilo renaixentista esdevenindo asinas l'actual palacio d'o Louvre. Henrique IV de Francia y Catarina de M\u00e9dici (qui faci\u00f3 construyir lo palacio d'as Tuller\u00edas) estioron personalidaz claus en l'esviellamiento d'a ciudat, que esdeveni\u00f3 una ciudat adecuada a lo suyo tiempo y que creixi\u00f3 dica plegar en la cifra de 185.000 habitants, la ciudat con mas poblaci\u00f3n en l'Europa d'ixas envueltas dezaga de Costantinoble. Tami\u00e9n se treballo en l'esviellamiento d'o trazau urb\u00e1n d'a ciudat, con a construcci\u00f3n d'as clamadas \"plazas reyals\", unas plazas de formas variadas pero con a caracteristica comuna de tener en o suyo centro una estatua d'un rei, y que yeran concebidas ta revitalizar bellas partes d'a ciudat u t'articular-ne bellas carreras. Tami\u00e9n se consolidoron alavez los primers boulevards de Par\u00eds, que hue conforman una parte important d'a identidat parisi\u00e9n.\nGuerras de relichi\u00f3n de Francia.\nEn a segunda metat d'o sieglo XVI s'escaicioron en lo reino de Francia enfrentamientos entre la mayor\u00eda catolica d'o pa\u00eds y la minor\u00eda protestant calvinista (os clamaus \"hugonotz\"), en as ditas Guerras de relichi\u00f3n de Francia. o 22 d'agosto de 1572 s'escaici\u00f3 un atentau contra la vida de Gaspar II de Coligny (lo prencipal dirichent hugonot, chunto con Lo\u00eds I de Borb\u00f3n-Cond\u00e9, prencipe de Borb\u00f3n-Cond\u00e9), ordenau u instigau por lo rei Carlos IX de Francia y su mai Catarina de M\u00e9dici, por lo rei Felipe II d'Espanya u por Henrique I de Guisa, lo prencipal dirichent catolico franc\u00e9s. Gaspar de Coligny se trobaba en la ciudat chunto con muitos miembros d'a nobleza francesa de relichi\u00f3n protestant, t'asistir a la voda entre Henrique de Borb\u00f3n, dirichent protestant, y Margarita de Valois, chirmana de Carlos IX, escaicida lo 18 d'agosto y que teneba que rematar con las luitas entre catolicos y protestants en Francia. Tanimientres a la poblaci\u00f3n parisi\u00e9n, mayoritariament catolica, no li cuacaba pas guaire la presencia de tantos dirichents protestants d'a ciudat y en tener conoixencia de l'atentau, en a nueit d'o 23 a lo 24 d'agosto prencipioron a atacar a los protestants d'a ciudat en a mortalera conoixida como mortalera de Sant Bertolomeu, una mortalera que s'estima que provoc\u00f3 3.000 victimas nom\u00e1s que en Par\u00eds y que bien luego s'estendillo en atras ciudaz francesas dica plegar en una cifra estimada de 20.000 victimas.\nEn 1588 la poblaci\u00f3n parisi\u00e9n yera descontenta por os rumors de que lo rei Henrique III de Francia quereba nombrar como succesor a la cadiera reyal francesa a Henrique de Borb\u00f3n, de relichi\u00f3n protestant y dirichent d'o partiu hugonot, mientres encara se yera luitando en a ueitena d'as guerras de relichi\u00f3n. Henrique I de Guisa, dirichent catolico y prencipal impulsor d'a Liga Catolica, torn\u00f3 en Par\u00eds sin parar cuenta d'a prohibici\u00f3n de tornar-ie que heba dictau lo rei y lo rei decidi\u00f3 de ninviar soldaus ta fer-lo preso, en temendo mesmo por la suya vida. Lo duque de Guisa recibi\u00f3 lo refirme d'a poblaci\u00f3n parisi\u00e9n, que consider\u00f3 que la dentrada en Paar\u00eds de soldaus foranos (que formaban la Guardia suiza d'o rei) vulneraba los privilechios d'a ciudat, y esclat\u00f3 una revuelta en Par\u00eds lo 12 de mayo de 1588, conoixida como lo D\u00eda d'as barricadas de 1588. La chornada remat\u00f3 con la muerte de 6o soldaus d'o rei, la victoria d'os catolicos y la fuyida d'o rei. Poco dimpu\u00e9s, en chulio, lo duque de Guisa forz\u00f3 a Henrique III a sinyar l'Edicto d'Uni\u00f3n de 1588, que obligaba a lo rei a extirpar lo protestantismo d'o reino. Ta liberar-se d'os Guisa, lo rei orden\u00f3 l'asasinato d'Henrique I de Guisa lo 25 d'aviento y d'o suyo chirm\u00e1n Lo\u00eds II de Lorena, cardenal de Lorena, lo 26 d'aviento.\nEn 1590, Henrique de Borb\u00f3n, qui ya yera rei de Francia con o nombre de Henrique IV de Francia, aseti\u00f3 la ciudat con as suyas tropas en o dito setio de Par\u00eds de 1590. Henrique contaba no\u00e1s que con arredol de 12.000 u 13.000 soldaus, cuasi sin artiller\u00eda de setio y los esfensors, mandaus por Carlos Manuel de Saboya-Nemours, conde de Nemours, yeran 30.000, anque la mayor parte no yeran soldaus profesionals so que milicias urbanas d'a ciudat. En ixas condicions Henrique consider\u00f3 que asaltar la ciudat no li garantizaba la victoria y prefiri\u00f3 d'establecer-ne-ie un bloqueyo ta rendir Par\u00eds por fambre. Lo 30 d'agosto los parisiens conoixioron que un exercito espanyol mandau por Alexandro Farnesio, duque de Ducau de Parma, marchaba enta la ciudat ta liberar-la d'o setio. Antis de plegar los soldaus i pleg\u00f3 en Par\u00eds un convoy de subministros ta la ciudat, que teneba una fambre extrema (f\u00e1cil que entre 40.000 y 50.000 parisiens morisen de fambre mientres lo setio). Henrique IV preb\u00f3 de fer un ataque final antis de plegar los espanyols, pero no creb\u00f3 las esfensas d'a ciudat y rebl\u00f3 con as suyas tropas. Los espanyols dentroron en Par\u00eds lo 30 de setiembre, estando aclamaus por a poblaci\u00f3n famelica.\nLa Fronda.\nMientres la minor\u00eda d'edat de Lo\u00eds XIV de Francia y la rechencia de su mai Ana d'Austria s'escaici\u00f3 en Par\u00eds o 26 d'agosto de 1648 lo dito D\u00eda d'as barricadas de 1648, cuan lo cardenal Giulio Raimondo Mazzarino en nombre d'a rechent Ana d'Austria orden\u00f3 engarcholar a Ren\u00e9 Potier de Blancmesnil y Pierre Broussel, deputaus en o Parlamento de Par\u00eds, y que heban destacau por a suya esfensa d'as leis vichents contra lo creixent absolutismo d'a monarqu\u00eda francesa. Cuan los parisiens marchoron por as carreras, se faci\u00f3 servir una gran violencia ta dispersar-los, con cuantas muertes, exarcebando-se la decisi\u00f3n popular y bien luego se debantoron por toda la ciudat alto u baixo 600 barricadas. Cuan Mathieu Mol\u00e9, president d'o Parlamento de Par\u00eds, march\u00f3 enta lo Palais-Royal a on se trobaba la rechent Ana ta demanar-li de fer concesions, Ana d'Austria se neg\u00f3 a recebir-lo, en acusando a lo Parlamento d'estar l'instigador d'a revuelta ciudadana. Tampoco no lo recebi\u00f3 en un segundo intento de Mol\u00e9 qui cuan tornaba fue deteniu en una d'as barricadas con acusacions de traidor\u00eda s'os sublevaus, encara que podi\u00f3 fer una tercera visita a la rechent, conseguindo en ista tercera visita un alcuerdo con la liberaci\u00f3n d'os deputaus engarcholaus, tornando asinas poquet a poquet la calma a Par\u00eds. Istos escaicimientos se considera que son l'inicio d'os disturbios en Francia conoixius como la Fronda.\nEdat Contemporania.\nMientres la priera metat d'os anyos 1770 la cosecha d'o trigo en la mayor parte d'o reio de Francia esti\u00f3 bien curta, mas que mas en os veranos de 1773 y 1774. En ixas condicions la falta de trigo ta fer-ne farina y pan (l'alimento basico d'as clases populars en ixas envueltas) antis de que se podese recullir la cosecha de l'anyo 1775 provoc\u00f3 un augmento desmesurau d'o suyo pr\u00e9. D'atra man, Anne Robert Jacques Turgot heba decretau o 19 d'aviento de 1774 la liberalizaci\u00f3n d'o pr\u00e9 d'o trigo, enamplando asinas l'efecto d'incremento d'o suyo pr\u00e9 y estendillando-se las suyas consecuencias con un augmento d'o pr\u00e9 en toda Francia. En ixas condicions esclatoron centenars de chicotas revueltas (nom\u00e1s que arredol d'a ciudat de Par\u00eds n'esclatoron 180 en 15 d\u00edas), con queixas respective d'a especulaci\u00f3n, espullamientos d'almagacens a on s'encambraba lo trigo y bloqueyos d'as v\u00edas de comunicaci\u00f3n ta evitar que lo cerial marchase de cada lugar enta bel atro puesto a on la suya venda producise mas beneficio. Istas revueltas, conoixidas como la guerra d'as farinas y reprimidas con violencia con la intervenci\u00f3n de l'Exercito franc\u00e9s, se considera que estioron una d'as causas d'a Revoluci\u00f3n francesa. En muitos puestos os revoltosos fuoron condenaus a pena de muerte, encara que a sob\u00e9n se lis conmut\u00f3 por destierro u condena a galeras.\nEncara que las revueltas rematoron con la cosecha de 1775, entre las clases populars cada vegada se trobaba mas resentimiento respective d'a situaci\u00f3n d'o pa\u00eds. En ixas condicions, la intervenci\u00f3n francesa en a Guerra d'Independencia d'os Estaus Unius amenistaba gran cantidat de diners ta la suya financiaci\u00f3n y lo Gubierno recurri\u00f3 a l'incremento d'os impuestos directos, incrementando-se asinas tambien en consecuencia l'animosidat d'a poblaci\u00f3n, con un sistema tributario que am\u00e1s no soportaban so que las clases populars. Asinas, cuan Jacques Necker aconsell\u00f3 a Lo\u00eds XIV que convocase los Estaus Chenerals de Francia lo 5 de mayo de 1789, accept\u00f3 d'enamplar-ne-ie la partecipaci\u00f3n d'o dito Tercer estau (burgues\u00eda y clases populars) en detrimento d\u00a1o Primer estau (la nobleza) y d'o Segundo estau (lo clero). Cuan prencipioron as sesions, la nobleza y lo clero bloqueyoron como protesta por ixo las sesions y finalment lo 17 de chunio lo Tercer estau albandon\u00f3 los Estaus Chenerals en constituindo-se como Asamblea Nacional y sola representant d'o pueblo franc\u00e9s. Lo rei orden\u00f3 la clausura de l'Asamblea y los deputaus, en reacci\u00f3n, facioron lo clamau \"Churamento d'o chuego de pilota\", clamau asinas por a sala a on se i heban reuniu, churando no albandonar las sesions dica que s'aprebase una Constituci\u00f3n. Dos d\u00edas simpu\u00e9s, en trobar-se privaus tami\u00e9n de l'emplego d'ixa sala, se tresladoron enta la seu de Sant Lo\u00eds de Versailles, a on se lis adhibi\u00f3 una parte d'os representants d'o clero. Cuan lo 23 de chunio lo rei reuni\u00f3 a los tres estaus y lis fabl\u00f3 fendo-lis-ne chicotas concesions y ordenando que marchasen, lo clero y la nobleza obedecioron, pero lo tercer estau se manteni\u00f3 en silencio en la sala dica que Honor\u00e9 Gabriel Riquetti, conde de Mirabeau, faci\u00f3 un discurso en negando-se y desafiando l'autoridat d'o rei. En os d\u00edas siguients tornoron en l'Asamblea los miembros d'o clero pero tami\u00e9n una parte d'os nobles, y en zagueras lo rei claudic\u00f3, ordenando a tots los deputaus d'os Estaus Chenerals que s'incorporasen a l'Asamblea Nacional, que qued\u00f3 asinas formalment establida. Lo 9 de chulio de 1789 l'Asamblea Nacional decidi\u00f3 transformar-se en Asamblea Nacional Constituyent, establindo-se dende alavez lo marco legal d'a Revoluci\u00f3n francesa.\nL'Asamblea Nacional Constituyent demand\u00f3 a lo rei que retirase las tropas que lo rei manteneba arredol d'ella, pero lo rei se neg\u00f3, aducindo que yeran nom\u00e1s que ta la protecci\u00f3n de l'Asamblea. Antiparte, lo rei decidi\u00f3 destituyir a Jacques Necker, a qui lo Tercer estau consideraba como amanau a los suyos intreses, y l'Asamblea lo consider\u00f3 como una reacci\u00f3n absolutista. Lo 14 de chulio de 1789 los revolucionarios de Par\u00eds reaccionoron atacando la Bastilla que se trobaba en l'orient d'a ciudat y que se consideraba un simbolo d'a presencia de l'abdolutismo mnarquico en a ciudat. La calendata d'ixa Presa d'a Bastilla se considera que ye lo punto culminant d'a Revoluci\u00f3n Francesa y ha esdeveniu la calendata oficial d'a revoluci\u00f3n.\nDende alavez l'Asamblea adopt\u00f3 decisions trascendentals, como l'abolici\u00f3n d'o feudalismo en a nueit d'o 4 d'agosto de 1789 u la Declaraci\u00f3n d'os Dreitos de l'Hombre y d'o Ciudad\u00e1n, adoptada lo 26 d'agosto, y prencipiando los treballos ta una Constituci\u00f3n. Lo 5 d'octubre se produci\u00f3 la marcha enta Versailles d'as mullers parisiens que entre d'atras cuestions desichiban lo retorno de l'Asamblea y d'o rei en Par\u00eds, feito que s'escaici\u00f3 lo 6 d'octubre. O 4 de marzo de 1790 s'adopt\u00f3 la nueva divisi\u00f3n territorial d'o reino en departamentos, en un contino de medidas lechislativas.\nO 20 de chunio de 1791 lo rei decidi\u00f3 fuyir d'a ciudat enta la muga d'o reino, en a conoixida como \"fuga de Varennes\", en estar lo rei reconoixiu y deteniu en o lugar de Varennes, provocando-se una crisi sobre si lo rei heba d'estar u no subchecto a chudicio u si teneba inviolabilidat por los suyos actos. Lo 3 de setiembre de 1791 l'Asamblea Nacional Constituyent present\u00f3 la nueva Constituci\u00f3n a Lo\u00eds XVI de Francia, qui l'apreb\u00f3, en disolvendo-se l'Asamblea lo 30 de setiembre.\nChornada d'o 10 d'agosto de 1792\nA ciudat mientres o Segundo Imperio.\nBaixo Napole\u00f3n III a ciudat tien a suya transformaci\u00f3n urbana mas significativa. L'emperador encarga a lo bar\u00f3n Haussmann a execuci\u00f3n d'os cambeos que fuesen menester fer ta convertir Par\u00eds en a ciudat mas muderna d'o mundo en a suya epoca.\nAsinas, s'espalda gran parti d'a ciudat antiga y medieval y se pasa a los grans bulevars y edificios mudernos, estando o mas destacato a Opera Garnier. Se facioron en ista epoca importants obras publicas en a ciudat.\nIste periodo plega a la suya fin dimpu\u00e9s d'a cayita de l'emperador debito a la redota d'o suyo exercito en a guerra franco-prusiana.\nExposicions universals\nPar\u00eds esti\u00f3 seu mientres a segunda metat d'o sieglo de cuantas exposicions en que bi heba expositors de tot o mundo. Am\u00e1s destacata esti\u00f3 en 1889 remerando lo primer xentenario d'a Revoluci\u00f3n Francesa. Ta iste evento fue construita a Torre Eiffel, que encara que habr\u00eda d'estar desmontada una vegata rematata la exposici\u00f3n, contina actualment en o suyo plazamiento orichinal.\nSieglo XX.\nO sieglo XX s'enceta con a construcci\u00f3n d'o metro de Par\u00eds. Os feitos mas importants que escayecen en a ciudat mientres ixe sieglo ser\u00e1n en muitas ocasions vinclatos con o metro.\nEn 1940, a prencipios d'a Segunda Guerra Mundial, a \"Wehrmacht\" d'o Tercer Reich de Hitler conquiere a ciudat. Par\u00eds fue almenistrata por as fuerzas alemanas d'ocupaci\u00f3n, que l'albandonoron dimpu\u00e9s de cuatre anyadas, sin causar muita destrucci\u00f3n, en contimparanza con atras ciudaz europeas en ista guerra.\nDesembolique urb\u00e1n \nBaixo l'administraci\u00f3n d'o president Fran\u00e7ois Mitterrand, en a decada d'os anyos 1980 y prencipios d'os anyos 1990 a ciudat tien un nuevo empent\u00f3n en o suyo urbanismo y infraestructura. S'esviellan sectors deprimitos d'a ciudat, sobretot barrios d'o canto ezquierdo y a Villette, se'n devantoron nuevos edificios emblematicos, como a biblioteca, l'Arco d'a Esfensa u o Museu d'Orsay y s'esviell\u00f3 lo Museu d'o Louvre.\nUna d'as carreras mes importants y conoixitas de Par\u00eds ye os Champs-\u00c9lys\u00e9es que principia en o Arco d'o Trunfo de Par\u00eds.\nEconom\u00eda.\nA rechi\u00f3n de Par\u00eds concentra alto u baixo a cuatrena parti d'a producci\u00f3n industrial de Francia. A suya econom\u00eda s'empara principalment en a fabricaci\u00f3n de maquinarias de toda mena. Ye de destacar tami\u00e9n a producci\u00f3n d'articlos de luxo, como l'alta custura, as choyas y os perfumes. En o suyo puerto sobre l'Atlantico en l'amanat ciudat de Le Havre, moviliza o cuatreno mayor volumen de tonelache en Europa. O sector financiero d'o pa\u00eds se concentra en ista ciudat y l'agricola se mueve mayoritariament en a ciudat, que poseye a mayor bodega de mercader\u00edas agricolas d'o mundo.\nAbtiparte, Francia ye o prencipal dest\u00edn turistico en o mundo, y muitos d'os turistas vesitan a suya capital.\nSistema de transporte.\nO sistema de transporte de Par\u00eds ye d'una eficacia destacata, ta una megalopolis d'ista grandaria. As suyas v\u00edas se mantienen en sobrebu\u00e9n estau y l'unico problema ta os veh\u00edclos ye o exceso d'os mesmos. Un eficaz sistema une os trens de redolada con o sistema de metro, que a la suya vegada ye unito a un denso rete de rotas d'autobuses, lo que fa que siga muit f\u00e1cil mover-se por a ciudat que am\u00e1s tien dos aeropuertos internacionals, dende os cuals se puet plegar a fote a lo centro d'a ciudat.\nPar\u00eds s'enlaza con a resta d'Europa gracias a un muderno rete d'autopistas y a lo sistema ferroviario que cuenta con o TGV ta conectar con os diferents puntos d'o pa\u00eds, con Londres y, dende 2007, con Frankfurt d'o Main.\nContaminaci\u00f3n.\nActualment a ciudat tien un d'os endices de contaminaci\u00f3n ambiental mas alto d'Europa. Anque tien una considerable cantidat d'espacios publicos y zonas verdes, o caos d'o tracaz y bel atras circunstancias, fan que a ciudat siga menos agradable de recorrer d'o que podr\u00eda estar en virtut d'os suyos atractivos urbanisticos y historicos.\nPasiar por a ciudat en bicicleta ye dif\u00edcil si se confronta con atras capitals europeas, debito a lo poco numero de kilometros en v\u00edas ta istos veh\u00edclos, o particular foriconismo de bels automotors y a contaminaci\u00f3n.\nUn cada vegata mas alto numero de personas vive con animals, lo que ha feito d'a chesti\u00f3n y control d'os repuis organicos d'istos animals un serio problema.\nArte y cultura.\nPar\u00eds tien un puesto privilechiato en l'arte y a cultura a ran mundial en os zaguers sieglos. Ast\u00ed han naixito movimientos artisticos como o expresionismo, o surrealismo y o fauvismo y importants feguras de l'arte y o pensamiento como Ren\u00e9 Descartes, Voltaire, Victor Hugo, \u00c9mile Zola, Alexandre Dumas (fillo), Edgar Degas, Claude Monet, Jean-Paul Sartre u Jean Renoir.\nTami\u00e9n ha acullito a muitos artistas foranos como Leonardo da Vinci, Vincent van Gogh u Pablo Picasso y a escritors como Ernest Hemingway, Gabriel Garc\u00eda M\u00e1rquez y atras celebridaz como Alexander von Humboldt.\nAm\u00e1s a ciudat cuenta con una gran cantidat d'obras d'arte, dividitas en os suyos moltiples museus y coleccions privatas. Dentro d'istos tresoros o mas destacado ye a famosa \"Mona Lisa\", una pintura de valgua incalculable. Por atra parti o patrimonio arquitectonico de Par\u00eds ye unico en o mundo, denguna atra ciudat ha devantato tantos y tan valiosos edificios d'os mas destacatos arquitectos universals.\nEsporte.\nPar\u00eds ti\u00e9n una gran tradiccion esportiva y ha organizato belunas d'as competicions esportivas mes importants d'o mundo.\nUn d'os equipes mas destacatos d'a ciudat ye o Par\u00eds Saint Germain tami\u00e9n conoixito a sob\u00e9n como PSG un d'os millors clubs de f\u00fatbol y balonm\u00e1n de Francia y en l'actualidat tami\u00e9n d'Europa. Atros clubs importans que compiten en a mas alta divisi\u00f3n d'o pa\u00eds son o \nRacing 92 y lo Stade Fran\u00e7ais Paris que participan en a Rugby Top 14 y os Metropolitans 92 en a LNB Pro A.\nInstalacions esportivas.\nA ciudat ti\u00e9n d'alto u baixo 360 instalacions esportivas, d'entre as que bi ha de destacar-se hi 182 pistas de tenis, 131 chimnasios municipals, 36 piscinas, 32 estadios municipals y dos instalacions ta esportes acuaticos. D'entre totas ixas instalacions cal destacar o Parc des Princes, un estadio poliesportivo a on chuga como local o a secci\u00f3n de f\u00fatbol d'o PSG, tami\u00e9n ha estau siede de diferents escayecimientos esportivos internacionals de f\u00fatbol y rugby."}
{"id": "1664", "revid": "610", "url": "https://an.wikipedia.org/wiki?curid=1664", "title": "Grenoble", "text": "Grenoble (en arpitano \"Grenoblo\") ye una ciudat fabril y comercial, situada alto u baixo a una distancia de 100\u00a0km al sudeste de Le\u00f3n d'o Roine, a capital d'a suya rechi\u00f3n. Fa parte d'a rechi\u00f3n d'Auvernia-Roine-Alpes, d'o departamento de l'Is\u00e8ra y d'o districto de Grenoble (en ye a suya capital, am\u00e1s d'estar a capital de 4 cantons. Ye capital historica d'o Delfinato.\nA suya poblaci\u00f3n ye de 160.215 habitants en l'anyo 2013.\nA suya actividat comercial prencipal ye a fabricaci\u00f3n de produtos textils, sustancias quimicas y dispositivos electricos; antim\u00e1s poseye una gran Universidat. En o sieglo XIX os industrials d'a ciudat empentoron a construcci\u00f3n de plantas hidroelectricas.\nEsporte.\nCompeticions esportivas.\nGrenoble esti\u00f3 a seu d'os Chuegos Olimpicos d'hibierno en a suya decena edici\u00f3n en 1968.\nPersonalidaz naixitas de Grenoble.\n\"Categor\u00eda principal:\" ."}
{"id": "1665", "revid": "61993", "url": "https://an.wikipedia.org/wiki?curid=1665", "title": "Marsiella", "text": "Marsiella (en occit\u00e1n: \"Marselha\" ; en franc\u00e9s y oficialment: \"Marseille\") ye a segunda ciudat mas gran de Francia. Situata en l'antigua provincia de Provenza, dencima la mar Mediterrania, ye o puerto comercial mas gran de Francia.\nA ciudat conta con una poblaci\u00f3n de 807.071 (censo de 1999), y 1.516.340 habitants en l'aria urbana de Marsella-Ais de Proven\u00e7a. A suya superficie ye de 240,62 km\u00b2 y a suya densidat de poblaci\u00f3n de 3.318 hab/km\u00b2.\nMarsella ye a \"pr\u00e9fecture\" (capital) d'o \"departamento\" Bocas d'o Roine.\nHistoria.\nFue fundata por os griegos focenses enta l'anyo 600 aC, sieglos dimpu\u00e9s esdevini\u00f3 una \"polis\" y a ciudat griega mes important d'a Mediterrania occidental. Os griegos de Marsiella feban liga con a Republica Romana, pero esta ciudat fue anexionata a Roma por Chulio C\u00e9sar porque refirmaba a lo partiu de Pompeu. En 473 os visigodos conquieren as ciudaz d'Arlet y Marsiella.\nDemograf\u00eda.\nActualment a poblaci\u00f3n d'orichen alcher\u00edn forma un alto porcentache debant d'a poblaci\u00f3n nativa occitana. Entre a poblaci\u00f3n aloctona tami\u00e9n bi ha presencia de piez negros \"pieds noirs\", franceses de diferents orichens forachitatos dimpu\u00e9s d'a guerra d'Alcheria."}
{"id": "1666", "revid": "610", "url": "https://an.wikipedia.org/wiki?curid=1666", "title": "Le\u00f3n d'o Roine", "text": "Le\u00f3n d'o Roine (en franc\u00e9s \"Lyon\" y en francoprovenzal \"Liyon\") ye a tercera ciudat mas gran de Francia. Ye a capital d'a rechi\u00f3n d'Auvernia-Roine-Alpes y d'a metropoli de Le\u00f3n.\nA suya poblaci\u00f3n ye de 500.715 habitants (2013) en una superficie de 47,87 km\u00b2, con una densidat de poblaci\u00f3n de 10.460 km\u00b2.\nCheograf\u00eda.\nYe situada en a uni\u00f3n d'os r\u00edos Roine y Saona, a una altaria meya de 173 metros sobre o livel d'a mar.\nNombre.\nO suyo nombre provi\u00e9n d'o galo \"Lugdunum\", a ciudat fortificata d'o dios Lug. Amanix en a \"Cronica de Sant Chuan d'a Penya\" como \"Le\u00f3n del Royne\" pa diferenciar-lo d'o \"Ley\u00f3n\" peninsular. En a \"Cronica de Morea\" s'escribe \"Le\u00f3n sobre el Rose\" u simplament \"Leon\". En una versi\u00f3n de las \"Cronicas d'os Chudeces de Teruel\" s'escribe \"Leon sobre el Roine\" (en atras se copia mal lo que i yera enantes), referindo-se a lo Concilio ecumenico de 1274 celebrato en esta ciudat:\nArte y cultura.\nOs suyos barrios antigos d'o Renaiximiento fan parte d'o patrimonio mundial d'a UNESCO. Fa parte d'a Organizaci\u00f3n d'as Ciudaz d'o Patrimonio d'a Humanidat.\nTransporte.\nEnchega a atras ciudaz (Par\u00eds, Marsiella, Estrasburgo, Lille) a travi\u00e9s d'o TGV."}
{"id": "1668", "revid": "610", "url": "https://an.wikipedia.org/wiki?curid=1668", "title": "Atomo", "text": "Atomo (d'o lat\u00edn \"atomum\", y este d'o griego \u03b1\u03c4\u03bf\u03bc\u03bf\u03bd, \"intrestallable\") ye a menor cantidat d'un elemento quimico que tien existencia mesma, y que no se puet troixar meyant procesos quimicos.\nO concepto d'atomo ya fue proposato por bels filosofos griegos como Democrito y os Epicurios. Sin dembargo fue oblidato dica que o quimico angl\u00e9s John Dalton revis\u00f3 a ideya en a suya teor\u00eda atomica. En o sieglo XIX, gracias a os treballos d'Avogadro, se principi\u00f3 a distinguir entre atomos y moleculas. A visi\u00f3n moderna d'o suyo tarabidato interno habi\u00f3 d'asperar dica la preba de Rutherford en 1911 y o modelo atomico de B\u00f6hr. Bels trobos cientificos posteriors, como a teor\u00eda cuantica, y os enantos tecnolochicos, como o microscopio electronico, han permeso de conoixer con mayor detalle as propiedaz fisicas y quimicas d'os atomos.\nEncara que a mayor parti d'un atomo ye espacio vueito, os atomos son composatos de particlas mas chicotas. Por comenencia se gosa dividir en:\nEn o caso d'atomos en estato neutro o numero d'electrons ye identico a lo de protons que ye o que caracteriza a cada elemento quimico. O numero de protons d'un atomo se clama \"numero atomico\" y determina a suya posici\u00f3n en a tabla periodica d'os elementos. Os atomos con o mesmo numero atomico, pero distinta masa at\u00f3mica (por tener diferent numero de neutrons) se claman isotopos."}
{"id": "1669", "revid": "69718", "url": "https://an.wikipedia.org/wiki?curid=1669", "title": "India", "text": "India, u oficialment a Republica d'a India (en indi \u092d\u093e\u0930\u0924 \u0917\u0923\u0930\u093e\u091c\u094d\u092f \"Bh\u0101rat Ga\u1e47ar\u0101jya\") ye un pa\u00eds situato a lo sud d'Asia. Ye o seteno pa\u00eds mas gran d'o mundo (3.287.590 km\u00b2) y o segundo con mayor poblaci\u00f3n (1.293.057.000 d'habitants). Rodiato por l'Oceano Indico por o sud, a Mar Arabica a l'ueste y o Golfo de Bengala a l'este, India tien una linia de costa de 7.517\u00a0km. Muga a l'ueste con Pakist\u00e1n, a lo norte y nord-este con Nepal, China y But\u00e1n, y a l'este con Bangladesh y Birmania. Amanatos a las suyas costas d'o sud en l'Oceano Indico se troban as islas Maldivas y Sri Lanka.\nCuna d'a Cevilizaci\u00f3n d'a val de l'Indo y rechi\u00f3n de rotas historicas y grans imperios, o subcontinent indio fue conoixito mientres gran parti d'a suya historia por a suya riqueza comercial y cultural. Cuatre d'as prencipals relichions, hinduismo, budismo, chainismo y sikhismo s'orichinoron ast\u00ed, mientres que o zoroastrianismo, o chuda\u00edsmo, o cristianismo y l'islam bi plegoron en o primer milenio d'a nuestra era, enamplando a diversidat cultural d'a rechi\u00f3n. Gradualment anexionata por a Company\u00eda Britanica d'as Indias Orientals dende primerias d'o sieglo XVIII y colonizata por o Reino Uniu dende meyatos d'os sieglo XIX ta esdevenir una colonia dita \"Raj britanico\", la India esdeveni\u00f3 una naci\u00f3n independient en 1947 dimpu\u00e9s d'una intensa luita por a independencia maracata por una resistencia no-violenta, dirichita por Mohandas Karamchand Gandhi.\nIndia ye una republica dividita en 28 estatos y 7 territorios con un sistema de democracia parlamentaria (Republica parlamentaria democratica), estando o pais democratico con mayor numero d'habitants. Ye a docena econom\u00eda mas gran d'o mundo y a cuatrena seguntes o index de paridat de poder alquisitivo. Una serie de reformas economicas feitas dende 1991 han transformato lo pa\u00eds en una d'as econom\u00edas con mayor tasa de creiximiento; manimenos, encara bi ha uns nivels prou altos de pobreza, analfabetismo, malaut\u00edas y malnutrici\u00f3n. O suyo actual president ye APJ Abdul Kalam, y o suyo primer ministro ye Manmohan Singh. A capital d'o pa\u00eds se troba en Nueva Delhi, encara que a suya mayor ciudat seguntes o numero d'os suyos habitants ye Bombai. Fa parte d'a Commonwealth y tami\u00e9n de l'Organizaci\u00f3n d'as Nacions Unidas.\nOs idiomas oficials d'o pa\u00eds son l'indi, l'angl\u00e9s y atras 21 luengas mas.\nEtimoloch\u00eda.\nO toponimo \"India\" ye un derivau de \"Indus\", que dimana d'a parola \"Hindu\" d'o persa antigo, preso d'o sanscrito \"Sindhu\", que ye a denominaci\u00f3n historica d'o r\u00edo Indo. Os griegos antigos se referiban a los indios como \"Indoi\" (\u0399\u03bd\u03b4\u03bf\u03af), que traduce \"chent d'o Indo\", \"pueblo d'o Indo\". O termin \"Hindost\u00e1n\" se referiba en persa enantes de 1947 a lo territorio constituito por os actuals Pakist\u00e1n y India.\nEn textos medievals aragoneses se refieren a esta tierra como \"India\", pero en o \"Manuscrito alchamiau d'Urreya de Xal\u00f3n\" escriben \"Alhindi\":\nCheograf\u00eda.\nA India se troba situata en a placa tectonica india (una subplaca d'a placa tectonica indoaustraliana), ocupando a suya mayor parte. Seguntes explica a Cheoloch\u00eda, fa 75 millons d'anyadas ista placa feba parte de l'antigo continent de Gondwana, y en ixas calendatas prencipi\u00f3 o suyo desplazamiento enta o norte, dica contactar con a placa tectonica eurasiatica, formando con a suya presi\u00f3n sobre ista placa l'Himalaya, a cadena montanyosa de mayor altaria d'o mundo, y que ye a muga natural norte d'a India con Nepal y China.\nHidroloch\u00eda.\nA mayor parte d'os prencipals r\u00edos d'a India tienen o suyo naixedero en l'Himalaya, trescruzando o pa\u00eds dica la suya desembocadura en o golfo de Bengala, a l'este d'o pa\u00eds. Son o r\u00edo Ganges y o r\u00edo Brahmaputra. Sindembargo, tienen o suyo naixedero en atros puestos d'o pa\u00eds o r\u00edo Godavari, o r\u00edo Mahanadi, o r\u00edo Kaveri y o r\u00edo Krishna, que desauguan tami\u00e9n en o golfo de Bengala, y o r\u00edo Narmada y o r\u00edo Tapti, que desembocan en a mar Arabiga.\nHistoria.\nProtohistoria y prehistoria.\nOs mas antigos asentamientos humans d'a India se troban en Bhimbetka, en l'actual estato de Madhya Pradesh, estando bels abrigos rocosos d'a Edat de Piedra. A primera presencia permanent de pobladors en un puesto ye de fa 9.000 anyadas y, seguntes l'Antropoloch\u00eda, yeran lugars habitatos por os ditos \"negritos\". Dimpu\u00e9s fa o suyo desembolique una civilizaci\u00f3n abanzata, conoixita como \"Civilizaci\u00f3n d'a val d'o Indo\", que floreixi\u00f3 mientres os sieglos XIX aC-XVI aC, que seguntes os historiadors peteneixeban a poblacions dravidianas.\nA Civilizaci\u00f3n d'a val d'o Indo remat\u00f3 cuan plegoron a o subcontinent indio as primeras poblacions nomadas procedents d'Asia Central de tipo indoeuropeu, que se desplegoron por o norte d'a India, establindo-ie a Cultura vedica. Ista teor\u00eda no ye compartita por toz os historiadors, ya que una parti fan constar a existencia d'elementos de continidat entre la Civilizaci\u00f3n d'a val d'o Indo y a Cultura vedica y creyen que en realidat os invasors nom\u00e1s facioron que imponer a suya luenga (o sanscrito), a suya estructura social y as suyas creyencias relichiosas, y que sindembargo adoptoron a mayor parte d'os elementos culturals que hi troboron, que yeran mas abanzatos que los suyos propios.\nOcupaci\u00f3n aquemenida y helenistica.\nEn o sieglo VI aC gran part d'a compleganza de l'Indo fa part de l'Imperio Aquemenida. Os territorios indios constituir\u00e1n adintro d'este imperio a ventena satrap\u00eda. Dimpu\u00e9s de conquerir as satrap\u00edas de Bactria y Sogdiana o rei de Macedonya Aleixandre lo Gran encomienza a ocupar a ventena satrap\u00eda dende verano de l'anyo 327 aC. Venci\u00f3 a los guerrers assakenoi (tribus montanyesas asvakas) y faci\u00f3 pactos con rei Omphi de Taxila. Esto li permiti\u00f3 de trescruzar lo r\u00edo Indo en l'anyo 326 aC y luitar contra lo rei Poros de Punchab, que fue esconfito pero a qui dimpu\u00e9s li retorn\u00f3 o suyo reino.. Plutarco parla d'una entrevista en Punchab entre Aleixandre lo Gran y Sandrocottos u Chandragupta, un cheneral que dimpu\u00e9s creyar\u00eda a Dinast\u00eda Maurya. Dimpu\u00e9s de dominar o Punchab Aleixandre trescruz\u00f3 o r\u00edo Ravi pa entrar en a compleganza d'o r\u00edo Gangas, pero gran part d'o suyo exercito se niega a continar y Aleixandre se vei obligau a tornar-se-ne a l'ueste aproveitando o curso d'o r\u00edo Indo. Arriban en o Delta de l'Indo en l'anyo 325 aC con muitas perdugas por as malaut\u00edas y os ataques d'os indios. En a historiograf\u00eda india Aleixandre o Gran ye dito simplament \"Alikasuddara\", considerau como un d'os primers barbaros que devastoron o suyo mundo, comparable a Tamerl\u00e1n. En l'anyo 323 aC Seleuco Nicator, un d'os chenerals d'Aleixandre luita contra os Maurya en as planas de l'Indo. Enta l'anyo 305 aC Seleuco Nicator fixa a muga con o dominio indio d'os Maurya en o Hindu Kush.\nO Imperio Maurya.\nO reino de M\u00e1gadha, en a compleganza baixa d'o r\u00edo Gangas, se faci\u00f3 poderoso en os sieglos V y IV. Enta l'anyo 320 aC o cheneral Chandragupta preni\u00f3 o poder y fund\u00f3 a dinast\u00eda Maurya, que forachit\u00f3 a los greco-macedonyos d'a compleganza de l'Indo. Chandragupta fue succediu por Bindusara en l'anyo 301, que feba campanyas en o norte d'o Decc\u00e1n. En l'anyo 269 Bindusara fue succediu por Ashoka, con qui os Maurya plegoron a lo suyo apocheu y que consiqui\u00f3 conquerir cuasi tota a Peninsula Indostanica. Ashoka se convirti\u00f3 a lo budismo y en faci\u00f3 a relichi\u00f3n d'estato. A la muerte d'Ashoka os Maurya entran en decadencia y se produce una fragmentaci\u00f3n territorial. O zaguer Maurya muere en l'anyo 180 aC. Se producen invasions de pueblos orichinarios d'Asia Central y l'actual Afganist\u00e1n como os greco-bactrians, os saces y os tocarios u yuezhi.\nEstatos dravidicos.\nEn tiempos d'Ashoka bi heba tres reinos conoixius en o sud d'a India: Chola, Pandya y Chera, a on se cautivaba o roz, bi heba comercio maritimo y se parlaba tamil. Estos estatos continar\u00e1n existindo en o sieglo I. Entre as compleganzas d'o Narmada y God\u00e1vari se desembolican os Andhra, que parlaban telugu y que teneban un estato propio poderoso en o sieglo I que dominar\u00e1 o centro d'o Decc\u00e1n en o sieglo II, pa esminglanar-se en o sieglo III.\nInvasions de greco-bactrians, saces y tocarios.\nEntre 190 aC y 180 aC os griegos de Bactria conquirioron o norte d'a plana de l'Indo. Os griegos fuoron dimpu\u00e9s substituyius en o norueste d'a India por os saces, y a meyaus d'o sieglo I por os yuezhi, que conquieren o norueste y part d'a compleganza d'o Gangas creyando l'Imperio Kushan. Os saces emigran a l'actual Rachast\u00e1n. O Imperio Kushan plega a lo suyo apocheu a fins d'o sieglo I y principios d'o sieglo II con Kanishka y teneban a capital en Pesawar. En l'Imperio Kushan se desembolica l'arte greco-budista. Dimpu\u00e9s de l'apocheu os yuezhi van perdendo territorio, desapareixendo os estatos yuezhi en o sieglo IV.\nImperio Gupta.\nO Imperio Gupta yera gobernato por a dinast\u00eda homonima y esti\u00f3 o segundo imperio d'a India con una duraci\u00f3n dende l'anyo 320 dica a segunda metat d'o sieglo V con una succesi\u00f3n ininterrumpita de pais y fillos. Os Gupta estioron politicos brillants, liberals, permisivos y mecenas culturals. Muitas dinast\u00edas indias lis atorgaban muito respeto por estar descendients d'a princesa Kumara Devi, princesa divinizata d'a dinast\u00eda Lichavi feito que lis di\u00f3 lechitimidat en o poder. A traza d'estar d'os gupta cambeoron a imachen de l'aristocracia debant d'o pueblo, fendo olvidar o recuerdo d'o guerrero ario, d'a casta Kchatrya pa esdevenir una cort con un sistema liberal de gubierno, amant d'a cultura y o buen arte, y con o yoga como disciplina corporal en cuenta d'a caza u as artes marcials. A chusticia yera relaxata pero i heba una fuerte hierarqu\u00eda social con castas.\nSe sape poco sobre l'orichen d'os Gupta, que en as suyas cronicas no se remonta que a l'anyo 240, cuan o prencipe Shri Gupta gobernaba un clan en Magadha, en a redolada de Pataliputra. Lo succede Ghatotkacha en l'anyo 280, y en o suyo reinato o prencipe Pataliputra Chandragupta aplega unos exercitos indios enta l'anyo 300 y los adreza contra os invasors Kushana (tocarios) con exito. O 26 de febrero de l'anyo 320 instaura a dinast\u00eda imperial dita Gupta, esdevenindo-ne o primer emperador. O nombre Gupta ye una composici\u00f3n d'os toponimos d'os dos reinos hind\u00fas: Magadha (cuenca d'o Gangas, l'orichen presunto de Chandragupta) y Gandhara (cuenca de l'Indo). Encara que adorador d'o dios Visn\u00fa, (y hinduista), respeta o budismo oficial d'a India d'ixos tiempos. Yera casato con a princesa Kumara Devi, princesa divinizata d'a dinast\u00eda Lichavi, y esto li daba lechitimidat en o poder a \u00e9ll y a toz os descendients, d'una traza que beluns d'os suyos descendients podioron consagrar-sen con o sacrificio d'o caballo.\nSamudragupta fue consagrato con o sacrificio d'o caballo. Conquiere l'ueste d'a Cuenca d'o Gangas, estendill\u00f3 os suyos territorios anexionando tot Uttar Pradesh, Madhya Pradesh y Bengala, y impos\u00f3 un vasallache a lo norueste d'a India. Tami\u00e9n adreza campanyas ta o Dec\u00e1n. En as monedas conmemorativas d'a suya victoria se lei a inscripci\u00f3n sanscrita:\nTami\u00e9n esti\u00f3 un gran letrato y musico, (bi ha monedas que lo representan tanyendo l'harpa). Se cas\u00f3 con a princesa Datta Devi, talment atra Lichavi.\nChandragupta II yera casato con una princesa Vakataka y hereda l'Imperio Gupta dimpu\u00e9s d'asasinar a su chermano Ramagupta prenendo-li a muller con a categor\u00eda de segunda muller. Gracias a las alianzas matrimonials con os Vakataka podi\u00f3 estender o comercio ta la costa occidental. Derrot\u00f3 a los satrapas de l'ueste (Ditos shaka) y consigue ubrir una frontera a la mar d'Om\u00e1n, ocupando Rachast\u00e1n y Gucharat. Por o norte consolid\u00f3 un tranquilo dominio Gupta dica Afganist\u00e1n. Chandragupta II cambe\u00f3 a cort dende Pataliputra ta Ujjain (Maddya Pradesh), millor enfilata pa o comercio. Esta ciudat esdevi\u00e9n una fita pa as caravanas que dende o sud y as costas puyan ta o norte pa plegar a la Rota d'a Seda en una zona ya pacificata. Pataliputra contina estando a capital d'o Gangas y yera plena de vida cuan la visit\u00f3 o pelegr\u00edn chino Faxian entre l'anyo 401 y 410. Con Chandragupta i heba un rolde de celebres artistas que actuoron en as nueu choyas literarias. Yera entusiasta d'a cultura aquemenida y se faci\u00f3 retratar en as monedas barallando-se con un li\u00f3n.\nKumaragupta I celebr\u00f3 o sacrificio d'o caballo como Samudragupta reina en paz con un imperio intacto enantes que os hunnos blancos esdeviengan una amenaza en as mugas d'o norte, desestabilizando a zona d'a Rota d'a Seda. Kumaragupta mori\u00f3 en una batalla contra os hunnos, pero as suyas 40 anyatas de reinato se consideran o maximo explendor d'a cultura Gupta. Esti\u00f3 amigo personal de Kalidasa, y am\u00e9s esti\u00f3 un gran poeta y mecenas de totas as artes.\nA epoca d'os Gupta esti\u00f3 una epoca de culminaci\u00f3n cultural en o periodo conoixito como India Clasica que dur\u00f3 dica o sieglo VIII. O hinduismo pleg\u00f3 alavez dica una forma cuasi definitiva, estando auspiciato por o poder imperial, encara que bi ha muita tolerancia relichiosa. O budismo encara ye en florata, encara que bels budistas tornan a las radices hinduistas dixando-lo. Se desembolica una literatura profana en luenga sanscrita con Kalidasa como representant.\nO modelo d'os Gupta fue imitato por as corz locals, y tami\u00e9n alochaban en os palacios a los autors celebres de l'inte. As prencipals ciudaz esdevinioron centros d'irradiaci\u00f3n artistica, con biblioteca y tallers d'obras d'arte. Am\u00e9s d'estar mecenas bels gupta estioron artistas. Mandoron analizar y catalogar textos antigos, am\u00e9s de completar y replegar coleccions literarias. Gracias a esto se conservan muitas obras literarias indias dica huei. L'idioma oficial de l'imperio Gupta esti\u00f3 o sanscrito, que encara que no yera una luenga parlata yera en a suya mayor florata literaria, con cautivo d'os cheneros teatro y cuento.\nAs matematicas abanzoron dica fins d'o sieglo V cuan Aryabhta invent\u00f3 o cero y o sistema decimal y achust\u00f3 o valor exacto d'o numero Pi. Os primers arabes musulmans que contactoron con a India diciban a las matematicas \"arte indio\", \"indisat\".\nBi habi\u00f3 descubrimientos astronomicos como que a tierra chira arredol d'o suyo eixe, o a explicaci\u00f3n d'os eclixes de sol y de luna. En quimica consiguioron fundir a columna u \"stambha\" de fierro, feito que asombr\u00f3 a los invasors islamicos, que la trasladoron en o sieglo XI ta Delhi, on encara la trobamos. Bi habi\u00f3 progresos en medicina, y por eixemplo Susruta en o sieglo IV ixemen\u00f3 a practica d'a disecci\u00f3n.\nOs prencipes Gupta donoron muitos diners a la construci\u00f3n y mantenimiento d'os hespitals gratuitos, ganando-sen a confianza de bels subditos.\nOs gupta consiguioron tener comunicaci\u00f3n y comercio con culturas de muito luent como a romana y la China.\nCuan os Gupta plegoron a lo poder a India yera mayoritariament budista y os comerciants teneban o poder economico. Os budistas consentiban a puyata d'atras relichions y se contentaban con tener o tracto favorable que teneban con atras dinast\u00edas. Encara que hinduistas, os Gupta veyeban en o budismo yera una ferramienta pa reforzar o comercio exterior, y s'interesaban en a suya teor\u00eda filosofica, plegando a fundar universidaz como a de Nalanda en as que o budismo esdevi\u00e9n pura metafesica.\nA tendencia intelectual d'o budismo fa que pierda ferbor popular y la chent se decante por o hinduismo. Encara que a teor\u00eda d'o \"Dharma\" budista siga considerando-se dimpu\u00e9s d'os Gupta como bella cosa important en os estudios filosoficos, o budismo como relichi\u00f3n en a India d'o sieglo VI pasar\u00e1 por un tiempo d'agon\u00eda, desaparici\u00f3n, no sobrevivindo que en atros pa\u00edses, desapareixendo de tot en a India entre os sieglos VI y VII.\nO Buda de Sarnath ye una imachen d'o culto d'o suyo fundador que reflecta a intelectualizaci\u00f3n d'o budismo. O estilo Gupta de Sarnath, planteya un Buda metafisico, abstracto, aterrenal, p\u00e9trio y distant d'o fiel. Un purismo riguroso volumetrico trasforma as parz d'o cuerpo hum\u00e1n en esferas, cilindros, piramides, ecetra.. Encara que o estilo de Sarnath ye mes coderent con a dotrina budista, no impresiona a la masa popular, que ye atraita cada vegata mes as representacions vitals d'os dioses hind\u00fas, plens de vida y con aspecto principesco.\nO induismo amanix como una nueva forma de brahmanismo, y esta nueva fase en a evoluci\u00f3n relichiosa puya a una categor\u00eda superior toz ixos cultos populars que o budismo heba sozterrato, por o cauz d'a devoci\u00f3n (bhakti) lis atorga una consistencia doctrinal mayor. Toz estos cultos populars se basan en una literatura mitolochica que os Gupta han preservato en sanscrito que dimpu\u00e9s traducen a l'idioma hind\u00ed mayoritario y por ixo o sistema socio-relichioso se dicir\u00e1 Hinduismo.\nO cambeo social fa que a los Gupta no los valoren u teman como guerrers, d'una traza que agora los valorar\u00e1n como protectors d'a tradici\u00f3n. Os nobles hind\u00fas rescatan a los brahmans de l'olvido y los puyan de nuevo como casta superior y os brahmans lechitiman a los prencipes como descendients d'os heroes miticos. Brahmans y nobles miran o refirme popular puyando de categor\u00eda os cultos que enantes yeran desvalorizatos u prohibitos.\nA econom\u00eda influye tami\u00e9n en este cambeo. En o sieglo IV os comerciants yeran en a suya mayor\u00eda budistas y augmentan as suyas riquezas, mantenendo-se como clase social important, (encara que no como casta). En o sieglo V a inestabilidat en a Rota d'a Seda y as invasions unas fan que s'arruinen de tot. O cambeo social que chermin\u00f3 en o periodo Gupta tendr\u00e1 una florata en periodos posteriors (en o Renaiximiento Hind\u00fa). Dimpu\u00e9s d'os Gupta ya no i habr\u00e1 una clase mercantil poderosa d'orichen hind\u00fa, y o suyo puesto ser\u00e1 ocupato en diferents epocas por chainos, musulmans y parsis.\nO triunfo d'o hinduismo ye representato por o culto a Vishnu y os primers templos edificatos. A divulgaci\u00f3n de l'antiga literatura estendill\u00f3 o culto a Vishnu. Dica ixe inte Vishnu yera considerato a aci\u00f3n preservadora de Brahma (Siva en ye a destructora), pero a tradici\u00f3n popular li dio o papel protagonista en as dos epopeyas d'o Mahabharata y d'o Ramayana, on Krishna y Rama son avatars de Vishnu. En l'arte Gupta as representacions de Vishnu son terrenals y aristocraticas. As devocions locals transforman as enerch\u00edas femeninas d'o dios en a suya muller Laksmi, diosa d'a belleza y riqueza. Am\u00e9s de Krishna y Rama amaneixen atros avatars como a sierpre Ananta (\"infinito\") sobre a que descansa o dios y l'aliga Garuda (\"palabra valorata\"), que lo transporta a totas parz.\nAs primeras construccions en piedra d'a India son os templos de Deogarh, Sanchi, Ter, Cherzarla y Aihole. En os porches d'o templo de Deogarh ye representato Vishnu. Son templos mes chicoz y con menos decoraci\u00f3n que os templos chigants posteriors, son concebitos como a casa d'o dios en a tierra y o suyo proceso constructivo amaneix detallato en os manuals d'arquitectura sagrata, os \"Vastu-Sastras\".\nA invasi\u00f3n hunna.\nOs hunnos blancos, tami\u00e9n conoixitos como heftalitas s'imposan en Asia Central en a primera metat d'o sieglo V. Conquieren Bactria y adrezan incursions ta lo norueste d'a India dende l'anyo 450. Os hunnos impedir\u00e1n l'acceso a la ruta d'a seda. Skandagupta lis resiste a l'igual que o suyo pai Kumaragupta y los vence asegurando a muga norte, pero ixo enfebleix a l'imperio (gastos militars, interrupci\u00f3n d'o comercio) y no esti\u00f3 una victoria pa cutio, veyendo en as zagueras anyatas d'o suyo mandato nuevos abances hunnos. Skandagupta esti\u00f3 o zaguer gran Gupta.\nLi succeden su chermano Purugupta, Narasimhagupta, Kumaragupta II, y que pierden tota a part noroccidental de l'imperio. Os emperadors Gupta se veyen obligatos a refuchiar-sen en as corz meridionals, mirando l'amistat d'as dinast\u00edas y corz provincials dica a suya fin. En l'anyo 490 Budhagupta ye derrotato, fuye y se refuchia en a universidat budista de Nalanda. Dende l'anyo 490 l'Imperio Gupta va desapareixendo. Poco enantes de l'anyo 500 os hunnos blancos invaden o norte d'a cuenca de l'Indo y adrezan campanyas dica la India central y a cuenca d'o Gangas, fendo mortaleras y saqueyos. L'imperio d'os Gupta se fragmenta y desapareix a metat d'o sieglo VI, os sobirans locals se repartir\u00e1n chicoz principatos en Bengala y Magadha, beluns d'os cuals durar\u00e1n dica o sieglo VIII. As hordas d'hunnos blancos son acotolatas enta l'anyo 565 por os persas sasanidas y os turcos celestes, que lis fan pinza, y os que quedoron en a India se disolvioron en a poblaci\u00f3n.\nA segunda guerra mundial en a India.\nOs independentistas indios yeran dividitos entre os que refirmaban a l'Eixe y os que no lo refirmaban y miraban de conseguir una independencia pactada con l'Imperio Britanico en pago a un refirme en a guerra.\nEn 1942 Mohandas Karamchand Gandhi encomienza una campanya independentista. Con a mes gran part d'os altos cargos d'o Congreso engarcholaus esclatan manifestacions contra os britanicos.\nSubhas Chandra Bose, d'orichen bengal\u00edn s'alinia con as potencias de l'Eixe. En o exilio organiza l'Exercito Nacional Indio u INA con 20.000 prisioners que os chaponeses heban feito cuan en febrero de 1942 prenioron Singapur. En marzo de 1944 o INA intent\u00f3 liberar Manipur chunto con os chaponeses, pero los britanicos los enconfioron, obligando los a rendir-se en mayo de 1945 y amortando a Chandra Bose.\nA Independencia d'a India.\nOs laboristas de Gran Bretanya fan convocar eleccions en a India a fins de l'anyo 1945. Os musulmans votan en a suya mes gran part a \"A Liga\", y os hind\u00fas en gran mesura votan a lo Congreso. Os britanicos ninv\u00edan a tres achents que proposan instituir una confederaci\u00f3n de dos estatos, l'aun pa os hind\u00fas y l'atro pa os musulmans pero mantenendo un gubierno central comuns pa afers de defensa y relacions externas. Tami\u00e9n proposan escindir o Punchab y Bengala. O Congreso y a Liga acceptan pero no se posan d'alcuerdo pa formar un gubierno inter\u00edn. En agosto de 1946 os musulmans atacan a los hind\u00fas en Calcuta, esclatan disturbios entre musulmans y hind\u00fas con una gran mortalera d'unas 10.000 personas. O virrei britanico d'a India Wavell acomanda a Nehru que forme un gubierno, y encara que a Liga i participa, continan as luitas entre musulmans y hind\u00fas. En chinero de 1947 a Liga refusa de participar en una asamblea constituyent. Os britanicos substituyen a Wavell por Lord Mountbatten.\nOs sikhes veyen como A Liga se fa con o poder en Punchab y veyen como soluci\u00f3n sublevar-sen y reclamar un territorio propio dito Sikhist\u00e1n. O punchab ye escenario de luitas de musulmans contra sikhes y hind\u00fas con grans mortaleras. O lider musulm\u00e1n Djinnah accept\u00f3 a partici\u00f3n d'o Punchab y Nehru accept\u00f3 a secesi\u00f3n d'os territorios de mayor\u00eda musulmana y a creyaci\u00f3n d'o estato de Pakist\u00e1n con estos territorios. Os estatos gobernaus por principes optar\u00e1n a suya integraci\u00f3n en o estato musulm\u00e1n dito Pakist\u00e1n u o estato hind\u00fa dito \"India\". En chulio de 1947 o Parlamento Britanico vot\u00f3 a \"India Independence Act\", que instaur\u00f3 dos territorios independients.\nA partici\u00f3n d'a India Britanica supos\u00f3 grans movimientos de poblaci\u00f3n. En 1947 os hind\u00fas y sikhes abandonoron en masa o Punchab Occidental, devez que os musulmans eslamporon d'o Punchab Oriental, con un resultau de 8 millons de desplazaus y 200.000 muertos. Un mill\u00f3n y meyo de musulmans d'a plana d'o r\u00edo Gangas emigra enta l'ueste, en especial a Karachi. En Bengala se producen intercambios de poblaci\u00f3n que afectan a mes de 3 millons d'hind\u00fas y a 1 mill\u00f3n de musulmans. Entre 1947 y 1950 en l'anterior India Britanica s'han produciu intercambios de poblaci\u00f3n que afectan a 14 millons de personas. Os estatos gobernaus por principes se deciden por integrar-sen en a India u Pakist\u00e1n, en diferents condicions, particularment conflictivas en a cuesti\u00f3n de Caixmir, que motiva guerras entre India y Pakist\u00e1n, y menos conflictivas en Junagadh y Hyderabad.\nPrimers anyos d'independencia.\nEn chinero de 1948, Mohandas Karamchand Gandhi fa una vada de fambre pa protestar contra a persecuci\u00f3n d'os musulmans. Ye asesinau o 30 de chinero por un extremista. A suya muerte significa a desapici\u00f3n d'a sola figura capaz de mantener a musulmans y hind\u00fas unius. En l'anyo 1950 una constituci\u00f3n instaura un rechimen laico y democratico oposau a lo sistema de castas. A India prene una estructura federal con 18 estatos y una decena de territorios administraus por o gubierno federal.\nNehru domina a vida politica dica a suya muerte en 1964 y fomenta a industrializaci\u00f3n y l'alfabetizaci\u00f3n d'a India. Se reorganizan os Estatos. En o Decc\u00e1n os dravidas son distribuitos en cuatre estatos: Andhra Pradesh, Mysore, Kerala y Madr\u00e1s u Tamil Nadu. A reorganizaci\u00f3n en a redolada de Bombay desemboca en disturbios entre gucharat\u00eds y marat\u00eds y en a creyaci\u00f3n de dos Estatos: Gucharat y Maharashtra. En politica exterior a India no s'alinia con garra bloque y recibe aduyas financieras y tecnicas tanto d'a URSS como de Gran Bretanya y Estaus Unius. As colonias francesas y portuguesas d'a Peninsula Indostanica son adhibitas a la India, en 1961 Goa ye presa por a fuerza. Bi ha conflictos con China, que s'ha anexionau o T\u00edbet en 1950 y Ladakh en 1957. Bi ha enfrentamientos armaus entre tropas chinesas y hind\u00fas en Ladakh y en lo norte d'Assam. India demanda aduya militar a Estaus Unius y China s'amana diplomaticament a Pakist\u00e1n.\nNehru ye succediu por Lal Bahadur Shastri y devez Indira Gandhi, filla de Nehru entra en o gubierno. En 1965 esclata a guerra Indo-Pakistanesa en Caixmir, pero se firma a paz en 1966. Indira Gandhi esdevi\u00e9n primer ministro bel tiempo dimpu\u00e9s y encomienza una politica populista de nacionalizacions. En 1969 Indira ye excluita d'o Congreso y creya atra formaci\u00f3n politica que fa liga con os comunistas, os nacionalistas tamils y os sikhes. En marzo de 1971 esclata a guerra d'independencia de Bangladesh, con implicaci\u00f3n d'a India. A India recibe millons de refuchiatos de Bangladesh y refirma a los bengalins que se quieren independizar de Pakist\u00e1n. Estaus Unius refirma a Pakist\u00e1n y ixo fa que a India s'amane en politica exterior y defensa a la URSS. O 15 d'aviento se rinde Pakist\u00e1n, tornando os refuchiatos en 1972. En 1975 bi habi\u00f3 una crisi politica que conduci\u00f3 a un estato d'excepci\u00f3n con ciertas reformas economicas, que durar\u00e1 dica 1977 y que conducir\u00e1 a que Indira pierda as eleccions. Indira torna a ganar as eleccions en 1980; en este nuevo mandato destacan as tensions en Punchab Oriental, a on bi ha un secesionismo sikh. Indira muere o 31 d'octubre de 1984 asesinada por sikhes d'a suya guardia personal.\nA India actual.\nDimpu\u00e9s d'a muerte d'Indira la India ha tendiu enta un liberalismo economico, augmentando as diferencias socials y tami\u00e9n ha augmentau o nacionalismo hind\u00fa.\nOrganizaci\u00f3n politico-administrativa.\nA Republica d'a India ye dividita administrativament en ventiueito estatos y siet territorios d'a Uni\u00f3n (territorios d'o Gubierno Central). Os estatos y os territorios se subdividen en districtos (602).\nEstatos:\nTerritorios d'a Uni\u00f3n:\nCheograf\u00eda humana y sociedat.\nPoblaci\u00f3n por etnias y nacionalidaz.\nEn a India bi ha muitos pueblos presents, con identidaz y orichens diferents. A mes gran part d'os pueblos d'a India perteneixen a 3 familias ling\u00fcisticas: munda, dravidica y indoaria. Os dravidas dominan en o Decc\u00e1n, os munda en o centro-ueste y os indoarios en as compleganzas d'o Indo y o Gangas. En l'aria mugant con o T\u00edbet y Birmania bi ha pueblos d'a familia sino-tibetana relacionaus con os tibetans.\nPoblaci\u00f3n por relichions.\nA mes gran part d'a poblaci\u00f3n son seguidors d'o hinduismo, evoluci\u00f3n d'o brahmanismo y d'o vedismo indoario, y una d'as grans relichions polite\u00edstas actuals.\nBi ha muita poblaci\u00f3n musulmana, y encara que constituyen una minor\u00eda en a India, bi ha mes millons de musulmans indios que en muitos pa\u00edses de mayor\u00eda musulmana. O sikhismo ye una relichi\u00f3n sincretica entre o hindu\u00edsmo y o Islam.\nRelichions con menos seguidors son o chainismo y budismo, que apareixioron en a India pero que no podioron fer-sen mayoritarias, y ciertas relichions d'orichen forano como o zoroastrismo d'os parsis, o cristianismo y o chuda\u00edsmo.\nEsporte.\nL'esporte nacional ye o hockey hierba y o suyo organismo rector ye a Federaci\u00f3n de Hockey d'a India, l'equipo nacional esti\u00f3 o ganador d'o Campionato Mundial de Hockey sobre yerba en a suya edici\u00f3n de 1975, a mas a mas de estar tami\u00e9n ganador en os Chuegos Olimpicos ueito vegadas d'a medalla d'oro, una d'archent y unatra de bronce.\nSin d'embargo l'esporte mes practicato ye o cricket con muitas competicions importants celebratas por tot o pa\u00eds, estando a suya competici\u00f3n mes important a liga profesional clamata Indian Premier League (IPL). A suya selecci\u00f3n nacional ha ganato competicions internacionals mas que mas con os paises d'a Mancomunidat de Nacions.\nAtros esportes populars son o f\u00fatbol, mas que mas en a parti norte d'o pa\u00eds, o tenis y l'atletismo.\nCon os esportes modernos i conviven bels esportes tradicionals indichenas como o kabaddi, kho kho, pehlwani y gilli-danda. Y bels artes marcials asiaticas como kalarippayattu, musti yuddha, silambam, y marma adi.\nCompeticions esportivas.\nLa India esti\u00f3 organizadora d'os Chuegos Asiaticos en a suyas edicions de 1951 y de 1982 estando tami\u00e9n organizadora d'os Chuegos d'a Mancomunidat de Nacions en a edici\u00f3n de 2010 y a Copa Mundial de Cr\u00edquet en a edici\u00f3n de 2011.\nDende l'anyo 2011 la India organiza o GP d'a India de Formula 1 en o Circuito Internacional de Buddh."}
{"id": "1670", "revid": "610", "url": "https://an.wikipedia.org/wiki?curid=1670", "title": "Agricultura", "text": "L'agricultura ye, en un sentito amplo, o conchunto de conoiximientos y d'actividaz que tienen por obchecto a explotaci\u00f3n d'o medio natural ta producir alimento u atros productos a travi\u00e9s d'o cautivo de bellas plantas y a cr\u00eda d'animals domesticos.\nL'agricultura tien una gran importancia estratechica como base pa l'autosuficiencia y a riqueza d'as nacions, pero tami\u00e9n ye l'actividat humana que mas augua consume, prencipalment pa lo riego, seg\u00fan la FAO (Organizaci\u00f3n d'as Nacions Unidas pa l'Alimentaci\u00f3n y l'Agricultura) l'agricultura utiliza lo 69% de l'augua extraita en o mundo, en as zonas mas aridas s'estima que plega a lo 90%.\nA qui treballa en l'agricultura se le diz \"agricultor\" u mas tradicionalment \"labrador\".\nTipos d'agricultura.\nOs tipos d'agricultura pueden clasificarse seguntes diversas formas de clasificaci\u00f3n:\nEquipos, ferramientas y maquinaria agricola.\nEn os inicios de l'agricultura s'utilizaban ferramientas manipuladas exclusivament per hombres, mas tarde s'incorpororon los animals permitindo utilizar equipos gracias a la fuerza y resistencia que proporcionaban, amillorando lo rendimiento d'os campos y augmentando la superficie que se podeba cautivar. Mientres la historia d'a humanidat s'amillororon las ferramientas y equipos incorporando las tecnoloch\u00edas propias d'a epoca, pero no ye dica la incorporaci\u00f3n d'as maquinas cuan se puede observar un augmento significativo tanto d'a producci\u00f3n como de superficie. En prencipio estioron maquinas de vapor y dimpu\u00e9s se desenvolvioron las de motor de combusti\u00f3n que s'encara en l'actualidat s'utilizan masivament a livel mundial. Las nuevas tecnoloch\u00edas de cautivo que se fueron desenvolvendo en o campo agrario tami\u00e9n requirioron nuevas maquinas y equipamientos que desenvolvioron las nuevas tecnoloch\u00edas, deixando obsoletas ferramientas, equipos de labranza y sembradoras tradicionals pa l'agricultura intensiva y industrial. Se prevee que en un futuro con a cheneralizaci\u00f3n d'a electrificaci\u00f3n d'os meyos de transporte y lo desembolique d'istas tecnoloch\u00edas s'incorporen tami\u00e9n a la maquinaria y equipos agricolas.\nFerramientas agricolas.\nLas ferramientas agricolas son trastes que s'utilizan pa labrar la tierra, cargar arena, deshierbar, remover la tierra, ubrir sulcos, transportar abono u materials, entre d'atras fainas relacionadas con l'agricultura. Son os primers tractes utilizaus pa treballar a tierra por la humanidat, en primeras yeran de fusta y piedra, evolucionando dica formas mas ergonomicas, efectivas y duraderas de materials metalicos u plastico, en l'actualidat son muitas y muito variadas entre las cualas se mencionan:\nMaquinaria agricola.\nLa maquinaria agricola son maquinas que realizan una fuerza de treballo per medio d'enerch\u00eda pa realizar las labors propias de l'agricultura y fer mas facil la producci\u00f3n y amillorar lo rendimiento amillorando las tecnicas de cautivo, a lo mesmo tiempo que permiten lo cautivo d'una superficie mas gran. Las primeras maquinas que se desenvolvioron estioron maquinas de vapor, en l'actualidat son cheneralment maquinas con motors de combusti\u00f3n, pero ya se son desenvolvendo maquinas electricas, que se les suposa que ir\u00e1n sustiyendo de forma progresiva las actuals de motor de combusti\u00f3n. Entre las maquinas agricolas mas utilizadas en as labors d'o campo las mas comunas son las que se mencionan a contino:\nEquipos agricolas.\nOs equipos agricolas son trastes disenyaus pa fer los treballos propios de l'agricultura, cheneralment movius, arrocegaus u funcionan con a enerch\u00eda proporcionada per una maquina agricola. Beluns d'estes trastes con o desembolique de nuevas tecnologch\u00edas pueden estar autopropulsaus evolucionando enta maquina agricola.\nHistoria.\nL'orichen de l'agricultura se troba en o Neolitico cuan a econom\u00eda d'as sociedaz humanas evolucionoron dende a caza y recolecci\u00f3n enta l'agricultura y a ganader\u00eda. As primeras plantas cautivatas estioron o trigo y l'hordio. Os suyos orichens se pierden en a prehistoria, pero pareixe que yeran tres as culturas que de forma independient la practicaban: en Mesopotamia, en America Central (as culturas precolombinas) y probablement a l'este d'Asia por os chineses.\nSe produce una transici\u00f3n alto u baixo gradual dende a econom\u00eda de caza y recolecci\u00f3n a l'agricultura. Una d'as razons d'a introducci\u00f3n de l'agricultura habr\u00eda estato un cambeo climatico enta temperaturas mas templatas.\nL'agricultura premiti\u00f3 una mayor densidat de poblaci\u00f3n que a econom\u00eda de caza y recolecci\u00f3n, y a disponibilidat d'alimento ta un mayor numero de personas, permitindo que no totas as personas haigan d'adedicar-se a producir-ne, lo que ye crucial en a naixencia d'as sociedaz estatals.\nDica a metat d'o sieglo XX l'augmento d'a producci\u00f3n agricola consistiba en a expansi\u00f3n d'as zonas cautivadas, pero se pleg\u00f3 a un inte que ya no se podeban extender mes. Alavez encomenz\u00f3 un proceso de modernizaci\u00f3n de l'agricultura pa obtener mes rendimiento en as mesmas tierras cautivadas fendo servir mes abonos quimicos, augua y pesticidas tot ixo combinau con una evoluci\u00f3n tecnica d'as ferramientas y maquinaria agricola utilizada. Tami\u00e9n creyoron por selecci\u00f3n chenetica unas variants de creiximiento mes rapedo d'especies cautivadas de cerials. Tot esto ye conoixiu como a \"Revoluci\u00f3n verde\".\nEn l'actualidat buena part d'as nuevas superficies cautivadas se dedican a la obtenci\u00f3n de biocombustibles y tami\u00e9n muitas tierras cautivo de plantas comestibles las han dedicadas a cautivar plantas pa fer biocombustibles fendo puyar os pres d'os alimentos a principios d'o sieglo XXI."}
{"id": "1671", "revid": "610", "url": "https://an.wikipedia.org/wiki?curid=1671", "title": "Giotto di Bondone", "text": "Giotto di Bondone, conoixito como Giotto, esti\u00f3 un pintor, escultor y arquitecto italiano, naixito en 1267 y muerto en 1337.\nAs innovacions d'a pintura suya fan d'\u00e9l o mes gran representant d'o \"Trecento\" italiano, considerando-se o vinclo prencipal entre l'arte bizant\u00edn d'a Edat Meya tardana y a gran revoluci\u00f3n artistica d'o Renaiximiento.\nNaixito en una familia campesina d'a Toscana, posiblement clamato Ambrogio, pareix seguro que se form\u00f3 con o pintor Cimabue. A obra mes antiga que li atribuyen bels expertos son os frescos d'a ilesia superior d'As\u00eds, en concreto a \"Historia de sant Francesco d'As\u00eds\". En 1304, Giotto se treslad\u00f3 ta Padua a fin de pintar os frescos que a familia Scrovegni li encarg\u00f3 ta una d'as suyas capiellas. Ixos frescos son os solos que li se atribuyen con seguranza, y incluyen un Chuicio Final (en o muro ueste), una Anunciaci\u00f3n (en l'arco d'o presbiterio) y bellas escenas d'a Vida d'a Virchen y d'a Pasi\u00f3n de Cristo (en os altros muros). A obra en plegato amuestra una nueva concepci\u00f3n d'a pintura per l'atenci\u00f3n que para l'artista igual ta la creyaci\u00f3n d'efectos de perspectiva como ta la unificaci\u00f3n d'o espacio, que aconsigue entegrar as feguras con os elementos arquitectonicos que lis fan de bastida. L'uso de colors puras y matizatas acobalta la solemnidat y o dramatismo d'as escenas.\nA partir de 1317, o mayestro treball\u00f3 en Florencia en a decoraci\u00f3n de dos capiellas d'a ilesia d'a Santa Croce. As escenas d'a Vida de sant Francesco pintatas en a capiella Bardi anunc\u00edan os ideyals pictoricos d'o Quattrocento. Os frescos sobre a Vida de Chuan Baptista en a capiella Peruzzi antecipan as conquiestas espacials de Masaccio. Posteriorment, Giotto treball\u00f3 ta Roberto d'Anch\u00fa, en N\u00e1pols, y ta os Visconti, en Mil\u00e1n. Pero a obra mes important d'os zaguers anyos d'a suya vida esti\u00f3 lo \"Campanile\" d'a seu de Florencia, d'o cual traz\u00f3 los planos y emprencipi\u00f3 a construcci\u00f3n.\nAs innovacions en l'arte de Giotto li atorg\u00f3n ya buena fama en o suyo tiempo, y o mayestro fue loato per muitos d'os suyos coetanios."}
{"id": "1672", "revid": "610", "url": "https://an.wikipedia.org/wiki?curid=1672", "title": "Cultura", "text": "A cultura se puede definir de diversas manieras, pero principalment se refiere a:\nClasificaci\u00f3n.\nEn forma mas detallada a cultura se clasifica, d'alcuerdo a as suyas definicions en:\nEvoluci\u00f3n d'o concepto de cultura.\nL'antropoloch\u00eda como ciencia social ha estau a disciplina que cheneralment ha efectuato estudios sobre a cultura, referitos a a suya definici\u00f3n, o suyo significau como enanto social y dentro d'una sociedat determinata, asinas como a descripci\u00f3n cientifica d'a cultura d'una sociedat.\nO tema d'a Cultura popular como artes, tradici\u00f3ns, emplegos y costumbres ye en o articulo Artes y tradici\u00f3ns populars.\nO significau muderno y en evolucion d'as nuevas tecnoloch\u00edas ha creyato lo termin cibercultura, que ye o replega d'os cambeos en a sociedat civil: formas de treballar y medios de producci\u00f3n; en si mesmo ye un concepto evolutivo porque cada vegada albarca mas campos dende a informaci\u00f3n y a documentaci\u00f3n -funcional-, que ye o mas reconoixito, dica un nuevo humanismo -estructural-.\nA fuga d'os movimientos migratorios ha emplantillau a cultura como espardidura y dimpu\u00e9s asimilaci\u00f3n d'avalues materials y espirituals, estando as influencias mutuas y creyando un hibrido de dos u mas culturas con a suyo expresi\u00f3n en o luengache, a gastronom\u00eda, o culto relichioso, as artes populars, o folclore..., si se dan as menas propicias t'a asimilaci\u00f3n como ser\u00e1n: exposici\u00f3n continada a os eventos socials y bella mena d'intr\u00e9s u semellanza entre os grupos diversos. Puede pensar-se que a suya influencia en os cambeos socials, a tenor d'a realidat observable, ye poco relevant, talment porque no bi ha intr\u00e9s u semellanza entre os grupos a causa d'una insuficient exposici\u00f3n.\nA Organizaci\u00f3n d'as Nacions Unitas t'a Educaci\u00f3n, a Ciencia y a Cultura (UNESCO), ha proposato un plan de protecci\u00f3n d'os cabals culturals d'o mundo, a travi\u00e9s d'a \"Convenci\u00f3n sobre a Protecci\u00f3n d'o Patrimonio Mundial Cultural y Natural\", hemologato en 1972. Presenta una lista de cabals que pertocan a lo \"Patrimonio Mundial\", mas conoixito como Patrimonio d'a Humanidat.\nCulturas d'o mundo.\nCulturas americanas.\nMesoamericanas:\nSudamericanas:\nCulturas asiaticas.\nMeyo Orient: "}
{"id": "1673", "revid": "610", "url": "https://an.wikipedia.org/wiki?curid=1673", "title": "Socioloch\u00eda", "text": "A Socioloch\u00eda ye a ciencia social que s'adedica a l'estudio sistematico d'os grupos y as sociedaz y en as cuals as personas viven. Estudia c\u00f3mo son creyatas, mantenitas u cambiatas as tarabidato socials, l'efecto que tienen en o comportamiento individual y social y os cambios d'istas, producto d'a interacci\u00f3n social.\nA socioloch\u00eda aplica metodos d'investigaci\u00f3n empiricos, anal\u00eds de datos, elaboraci\u00f3n de teor\u00edas y valura lochica d'os argumentos.\nL\"'American Sociological Asociation\" (ASA) define a Socioloch\u00eda como \"l'estudio d'a vida social, o cambio social y as causas y consecuencias d'a conduta humana (...) investiga o tarabidato d'os grupos, organizacions y sociedaz y como as personas interactuan dentro d'istos contextos (...)\" (traducito d'a suya pachina en o rete).\nO terreno d'investigaci\u00f3n d'a Socioloch\u00eda ye prou amplo. Puet investigar dend'as enchaquias por as cuals as personas trigan as suyas parellas dic'as ragons d'a desigualdat social en una sociedat.\nA Socioloch\u00eda cheneralment se divide en dos grans arias: metodos d'investigaci\u00f3n y teor\u00eda social de desembolique profesional y intelectual. Istas arias son intimament enchegadas y en muitas ocasions entrecambean ideyas y metodos .\nConceptos u fenomenos impotants estudiaus por a Socioloch\u00eda son as normas socials, a socializaci\u00f3n, a interacci\u00f3n social, o poder, a ideoloch\u00eda, as clases socials y en cheneral: Socializaci\u00f3n (Grupos socials y Control social), Instituci\u00f3ns (Estato y Familia), Napas socials (Clase social y Desigualdaz), Cambeo en l'orden social (Poblaci\u00f3n y Urbanismo).\nA creyaci\u00f3n d'a Socioloch\u00eda como disciplina cientifica ye ligada a los nombres de Henri de Saint-Simon, Auguste Comte, Karl Marx, Herbert Spencer, \u00c9mile Durkheim, George Simmel, Ferdinand T\u00f6nnies, Vilfredo Pareto y Max Weber.\nTres importants prespectivas cheneralment emplegatas son: o Interaccionismo simbolico, a Teor\u00eda d'o conflicto y o Funcional estructuralismo u Funcionalismo, Talcott Parsons y o Sistema social con o Tarabidau social."}
{"id": "1674", "revid": "69718", "url": "https://an.wikipedia.org/wiki?curid=1674", "title": "Ciencias d'a salut", "text": "As Ciencias d'a salut son o conchunto de ciencias, tecnicas y artes enfiladas a aprevenir y curar as malaut\u00edas."}
{"id": "1675", "revid": "610", "url": "https://an.wikipedia.org/wiki?curid=1675", "title": "Relichi\u00f3n", "text": "A relichi\u00f3n (d'o lat\u00edn \"&lt; RELIGIO\") puede definir-se, tanto positiva como negativament, de muitos modos:\nAs relichions se dividen prencipalment en monote\u00edstas, polite\u00edstas y mixtas."}
{"id": "1676", "revid": "610", "url": "https://an.wikipedia.org/wiki?curid=1676", "title": "Espectaclo", "text": "Un espectaclo ye un auto publico atractivo que se ofreixe a la vista con a fin de gronchiar, enarcar, causar dolor u atros efectos. Puede dar-se en cualsiquier puesto en o que se concentre chent ta presenciar-lo, como un teatro, un circo, una plaza de toros u un estadio.\nTami\u00e9n s'emplega o termin ta referir-se a las actividaz profesionals relacionadas con ista diversi\u00f3n, u a bella acci\u00f3n que causa xorrontadura u gran estraniura."}
{"id": "1677", "revid": "69718", "url": "https://an.wikipedia.org/wiki?curid=1677", "title": "Artesan\u00eda", "text": "L'artesan\u00eda complega, sobre tot, obras y treballos realizatos manualment y con poca intervenci\u00f3n de maquinaria, por un regular son obchectos decorativos u d'emplego com\u00fan. A la persona que s'adedica a ista actividat li se diz artes\u00e1n.\nL'artesan\u00eda ye un arte que se realiza en toz os lugars de cada pa\u00eds. En la Edat Meya bels artesans s'achuntaban fendo confrar\u00edas no relichiosas .\nTami\u00e9n quedan bels artesans que s'adedican a los clamatos \u00aboficios tradicionals\u00bb, pero cada vegada en son menos."}
{"id": "1679", "revid": "69718", "url": "https://an.wikipedia.org/wiki?curid=1679", "title": "Comunicaci\u00f3n", "text": "En telecomunicaci\u00f3n, o termin comunicacions tien os siguients significaus:\n\"Veyer tami\u00e9n: Canal de comunicacions.\"\nServicio de telecomunicacions.\nPodemos definir o Servicio de Telecomunicacions como una capacidat u facilidat de telecomunicaci\u00f3n atendida a un achent \"Usuario d'o Servicio\" y que ye proporcionada por un achent clamato \"Furnidor d'o Servicio\".\nO redol\u00edn d'o \"Usuario d'o Servicio\" debe estar identificau por o responsable de logar ta facilitar a eslecci\u00f3n d'aquers servicios que li premitan desempenyar de maniera adecuada todas as suyas funcions.\nO \"Furnidor d'o Servicio\" espleita los recursos ofreixitos a l'usuario, d'os cuals puede estar u no propietario (emplegando en parti recursos propiedat d'atro furnidor).\nEn l'actualidat s'emplegan rez integradors de servicios. Ta poder soportar a integraci\u00f3n de diferents servicios, os rez han de cumplir as siguients caracteristicas:\nFlexibilidat :\nSimplicidat de:\nCoste optimo de :"}
{"id": "1681", "revid": "610", "url": "https://an.wikipedia.org/wiki?curid=1681", "title": "Artes graficas", "text": "As artes graficas son as artes que se fundamentan en bases visuals visuals, anque gosa restrinchir-se o termin a las tecnicas relacionadas con a imprenta, como lo gravato. Asinas, pertocarban a las artes graficas folletos, cartels, insignias, camisetas, litograf\u00edas, calcamon\u00edas, tarchetas...\nMenas.\nA definici\u00f3n mas ampla d'artes graficas incluye a:\nVeyer tami\u00e9n.\nArtes visuals y disenyo"}
{"id": "1683", "revid": "610", "url": "https://an.wikipedia.org/wiki?curid=1683", "title": "Fauvismo", "text": "O fauvismo ye un estilo pictorico, d'orichen franc\u00e9s, caracterizato per l'uso de colors intensas, puras y expresivas, y per una simplificaci\u00f3n d'as formas, as perspectivas y as uambras. Esti\u00f3 lo primero d'os prencipals movimientos pictoricos expresionistas apareixitos ta las primer\u00edas d'o sieglo XX, si bien no teni\u00f3 guaire durada.\nO movimiento gan\u00f3 importancia en rancando d'a exposici\u00f3n de bels fauvistas en o Sal\u00f3n d'Ag\u00fcerro (Salon d'Automne) de 1905, en Par\u00eds. L'orichen d'a denominaci\u00f3n se troba en a frase d'o critico franc\u00e9s Louis Vauxcelles, qui exclam\u00f3 \"Donatello au milieu des fauves!\" (Donatello entre as bestias furas!), referindo-se a una escultura d'estilo cuatrecentista que yera en met\u00e1 d'a galer\u00eda.\nA fegura capecera d'o movimiento esti\u00f3 Henri Matisse. Belaltros artistas consideratos fauvistas -anque ta muitos no signific\u00f3 que cualquecosa temporal- estioron Andr\u00e9 Derain, Albert Marquet, Maurice de Vlaminck, Georges Rouault, Raoul Dufy, Georges Braque y Kees van Dongen.\nEn o fauvismo se perciben bellas influencias, como a d'os neoimpresionistas u a d'os postimpresionistas C\u00e9zanne, Gauguin y Van Gogh. O estilo, de vez, influy\u00f3 considerablement en muitos d'os movimientos posteriors d'o expresionismo europeu."}
{"id": "1686", "revid": "610", "url": "https://an.wikipedia.org/wiki?curid=1686", "title": "Arquitectura", "text": "L'arquitectura (pronunciato /arkite'tu\u027ea/~/arkited'tu\u027ea/) ye l'arte y a ciencia de disenyar edificios. En os sieglos pasatos, os arquitectos s'ocupaban, antim\u00e1s de disenyar os edificios, de disenyar as ciudaz, plazas, albareras y parques, y tami\u00e9n os obchectos d'emplego en as edificacions, como los muebles. Hue, os profesionals que prochectan y planifican l'espacio urb\u00e1n son os urbanistas, establindo-se en una especialidat distinta a l'arquitectura u a inchenier\u00eda civil, que se clama urbanismo, en tanto que a os profesionals que creyan muebles y atros obchectos, lis se conoixe como \"disenyadors industrials\".\nSeguntes un topico popular, en o tractau mas antigo que se conserva sobre a matiera,\"De Architectura\", de Vitruvio, sieglo I aC, se diz que l'arquitectura discansa en tres principios: a polideza (\"Venustas\"), a firmeza (\"Firmitas\") y a utilidat (\"Utilitas\"). L'arquitectura se puede definir, allora, como un equilibrio entre istos tres elementos, sin sobrepasar garra a l'atros. No tendr\u00eda sentiu tratar d'entender un treballo d'arquitectura sin considerar istos tres aspectos.\nSindembargo, ye prou con leyer o tractau ta percaver-se de que Vitruvio desichiba istas caracteristicas ta bels edificios publicos mui particulars. De feito, cuan Vitruvio gosa fer una anal\u00eds de l'arte sobre o que escribe, proposa entender l'arquitectura como composada de cuatro principios: orden (relaci\u00f3n de cada parti con o suyo emplego), disposici\u00f3n (\"As especies de disposici\u00f3n [...] son o trazau en planta, en devantato y en perspectiva.\"), proporci\u00f3n (\"Consonancia uniforme entre a obra entera y os suyos miembros.\") y distribuci\u00f3n (en griego oikonom\u00eda, pende \"en o debiu y millor emplego fesable d'os materials y d'os terrens, y en precurar o menor coste d'a obra consiguiu d'un modo racional y aponderau.\").\nBi ha que dar-se cuenta de que as suyas embudias a lo respective son pro intensas, pos cuatro pachinas mas adebant divide l'arquitectura en tres partis: Construcci\u00f3n, Gnomica y Mecanica. Por intresant que siga, no debe olvidar-se que este tractau ye l'unico tractau clasico que nos ha arribato, y a probabilidat de que siga lo millor d'a suya epoca ye chicota.\nA historia d'as diversas versions d'o tractau de Vitruvio resume bien o conflicto a l'hora de definir l'arquitectura. En 1674, Claude Perrault, medico fesiologo, especializau en disecci\u00f3n de cad\u00e1vers, buen debux\u00e1n, public\u00f3 a suya traducci\u00f3n resumida d'o tractau de Vitruvio, que qued\u00f3 de raso reorganizau. Sindembargo, va a estar gracias a lo \u00abresumen\u00bb de Perrault que Vitruvio va a estar bociato y va a influir en os tractaus y teor\u00edas d'os sieglos siguients. Y ye en ixe resumen en o que a triada vitruviana va a veyer a luz.\nA diferencia substancial entre a versi\u00f3n de Perrault y as anteriors radiga, seguntes Jos\u00e9 Luis Gonz\u00e1lez Moreno-Navarro, en que Perrault terchiversa \"o car\u00e1cter sintentico de l'arquitectura en una visi\u00f3n analitica y esflecada en tres brancas autonomas lo que ye una consecuencia d'o suyo tarabidau mental [...] formata a lo largo d'una vida adedicada a l'anal\u00eds d'os organismos vivos, que en deng\u00fan inte apanyaba y tornaba a dar vida\".\nPor o contrario, seguntes Vitruvio \"l'arquitectura ye una ciencia que surte de muitas atras ciencias, y emperifolla con mui variato aprendizache; por l'aduya de que un chuicio se forma d'ixos treballos que son o resultau d'atras artes. A practica y a teor\u00eda son os suyos pais. A practica ye l'alufradura cutiana y continada d'o modo d'executar bel treballo dau, u d'a operaci\u00f3n d'as mans, t'a conversi\u00f3n d'a matiera d'a millor forma y d'a maniera mas rematada. A teor\u00eda ye o resultau d'ixe razonamiento que contrimuestra y explica que o material forchau ha estau convertiu ta resultar como la fin propuesta. Porque l'arquitecto nom\u00e1s practico no ye capable d'asignar as ragons pros t'as formas que \u00e9l afilla; y l'arquitecto de teor\u00eda ralla tami\u00e9n, agafando a uembra en vegada d'a substancia. O que ye teorico asinas como tami\u00e9n practico, capable no nom\u00e1s de prebar a convenencia d' o suyo disenyo, so que tami\u00e9n de levar-lo en execuci\u00f3n.\"\nComo disciplina, a importancia de l'arquitectura en o sieglo XX esti\u00f3 graniza, pos o suyo exercicio esti\u00f3 responsable de no menos d'a tercera parti d'os materials portiaus por a humanidat en ixa epoca.\nMui intresant como replega y reflexi\u00f3n sobre as diversas definicions d'arquitectura a lo largo d'a historia ye a obra d'o critico italiano Brun Zevi \"Architectura in Nuce\".\nA palabra arquitectura ye emplegata tami\u00e9n t'o disenyo u l'acto de disenyar atros sistemas complexos, por eixemplo, arquitectura de computadoras y arquitectura de software."}
{"id": "1687", "revid": "401", "url": "https://an.wikipedia.org/wiki?curid=1687", "title": "Abkhasia", "text": "Abkhasia (prenunciato \"/ab.'xa.sja/\", en abkhasio: \u0410\u04a7\u0441\u043d\u044b/Apsny; en cheorchiano: \u10d0\u10e4\u10ee\u10d0\u10d6\u10d4\u10d7\u10d8/Apkhazeti; en ruso: \u0410\u0431\u0445\u0430\u0301\u0437\u0438\u044f/Abkhazia) ye un pa\u00eds de 8.600 km\u00b2 situato en o Caucas. Ye una republica autonoma dentro de Cheorchia, pero ye \"de facto\" independient, por mas que no ye reconoixita internacionalment. A suya capital ye Sukhumi.\nToponimia.\nBi ha referencias d'Abkhasia en traduccions heredianas como o \"Libro de los Emperadors\" y \"La Flor de las Ystorias d'Orient\" con fonema /k/ representato con \"c\" u con \"ch\", (\"Abcas\", \"Avaschia\", etc...):\nPoblaci\u00f3n por etnias y nacionalidaz.\nEn zaguer\u00edas d'o periodo sovietico os abkhasios yeran una minor\u00eda en o suyo territorio historico y no plegaban a o 20%. Os mingrelians yeran un 45 %.\nEsporte.\nO esporte mes popular ye o f\u00fatbol, ti\u00e9n una liga de f\u00fatbol d'aficionatos y no ye afiliata a nenguna federaci\u00f3n internacional. Atros esportes practicatos son o boxeyo, o baloncesto y a luita."}
{"id": "1691", "revid": "69718", "url": "https://an.wikipedia.org/wiki?curid=1691", "title": "Cine", "text": "O cine u cinema, alcorzamiento de cinematograf\u00eda, ye a tecnica que consiste a prochectar fotogramas de forma rapeda y succesiva (24 fotogramas por segundo) ta creyar a impresi\u00f3n de movimiento. A parola provi\u00e9n d'o griego \u03ba\u00ed\u03bd\u03b7\u03bc\u03b1, -\u03b1\u03c4\u03bf\u03c2 (k\u00ednema, kinem\u00e1tos) \"movimiento\" y \u03b3\u03c1\u03ac\u03c6\u03bf\u03c2 (-gr\u00e1fos), sufixo d'a radiz \"grafein\" \"escribir, plasmar\". Os empecipiallos d'o cine se remuntan t'a rematanza d'o sieglo XIX en Francia, cuan os chirmans Lumi\u00e8re filmoron a salita de fainers d'una fabrica.\nComo forma de rechistrar celebracions u de recontar historias, o cine ye un arte a lo que se gosa clamar seteno arte. A industria cinematografica s'ha convertito en un negocio important en pa\u00edses como los Estaus Unius u la India.\nHistoria.\nO cine tal como ye conoixito en l'actualidat tiene os suyos inicios a zaguers d'o sieglo XIX con o cinetoscopio y o cinematografo de Edison y os Lumi\u00e8re prencipalment, anque sempla que atros investigadors tami\u00e9n facioron importants abances.\nEn os suyos inicios las cintas de cine yeran mudas, tenioron un gran exito cuasi a l'inte y rapidamente se populariz\u00f3 per tot o mundo. A primera cinta se considera que fue exhibida o 28 d'aviento de 1895 cuan os chirmans Lumi\u00e8re prochectoron publicament a salita de treballadors d'una fabrica francesa. A primera cinta sonora fue \"The Jazz Singer\" (\"O cantaire de jazz\") en l'anyo 1927 y un anyo dimpu\u00e9s a primera cinta fablada \"Lights of New York\" (Luces de Nueva York). Os primers intentos de filmar cine en color principiaron con o sistema Kinemacolor, dimpu\u00e9s en 1935 se filma a primera cinta en Technicolor, encara que la plenitut d'o cine en color no s'aconsigui\u00f3 dica 1939 con a cinta, \"Gone with the Wind (cinta)\" (\"Ixo que o viento se lev\u00f3\").\nSe veiga tami\u00e9n.\nPremios y cert\u00e1mens.\n\"Categor\u00eda principal:\" .\nCheneros cinematograficos.\n\"Categor\u00eda principal:\" .\nCine por pa\u00edses.\n\"Categor\u00eda principal:\" ."}
{"id": "1696", "revid": "401", "url": "https://an.wikipedia.org/wiki?curid=1696", "title": "Fotograf\u00eda", "text": "A fotograf\u00eda ye a tecnica de gravar imachens fixas sobre una superficie de material sensible a la luz basando-se en o prencipio d'a cambra escura. En a cambra escura se consigue prochectar una imachen captata por un lente u un conchuntos de lentes sobre una superficie, de forma que a imachen queda redueita de grandaria y puet veyerse correctament. Ta almadacenar ista imachen as maquinas fotograficas emplegaban dica fa bels anyos as peliculas sensibles, mientres que en l'actualidat s'emplega tami\u00e9n sensors dichitals.\nA fotograf\u00eda puede estar clasificata baixo am\u00e1s ampla denominaci\u00f3n de tractamiento de im\u00e1chens, y por isto, ha embelecato a cientificos y artistas dende os suyos empecipiallos. Os cientificos, sobretot, han aprofeitato a suya capacidat ta plasmar con precisi\u00f3n toda mena de cercunstancias y estudios, como los estudios sobre locomoci\u00f3n humana y animal d'Eadweard Muybridge (1887). Os artistas tami\u00e9n han estato sedueitos por istos aspectos pero han tractau siempre d'ir por mas variatos cam\u00edns que a simpla representaci\u00f3n foto-mecanica d'a realidat.\nEtimoloch\u00eda.\nA palabra fotograf\u00eda procede d'o griego y significa \"debuixar con a luz\" (de \"photos\" = luz, y \"graphis\" = debuixo).\nAplicacions cientificas d'a fotograf\u00eda.\nA fotograf\u00eda ha establito dende os suyos empecipiallos un medio de gran utilidat en a investigaci\u00f3n cientifica. Gracias a lo suyo emplego a ran cientifico se tien a posibilidat de rechistrar fenomenos que no pueden ser alufratos dreitament, como por eixemplo aquels que se desembolican en tiempos muit breus (fotograf\u00eda ultrarrapeda) u mui pandos (fotograf\u00eda de baixa velocidat), aquels que escayecen a escala microscopica, aquels que afectan a rechions muit grans d'a Tierra u d'o espacio (fotograf\u00eda aeria, orbital, astronomica), aquels atrabatas a radiacions no visibles a lo uello hum\u00e1n, ecetra.\nEntre as mas importants aplicacions d'a fotograf\u00eda en o campo cientifico destacan a fotograf\u00eda ultrarrapeda y estroboscopica, a fotograf\u00eda estereoscopica, a fotograf\u00eda infrarroya y ultravioleta, a fotograf\u00eda aeria y orbital u a fotograf\u00eda astronomica.\nFotograf\u00eda como arte.\nCuan os conoiximientos en optica estieron pro enantaus, os pintors escubrioron a maniera de prochectar una imachen sobre una binza de papel con aceite. Lo que lis premitiba prener notas a escape con a ventalla d'una inversi\u00f3n d'a imachen y una reducci\u00f3n de grandaria.\nIsto consona con a fuga d'o realismo en a pintura.\nMas tardi s'escubrioron tecnicas emplegando clara de uego que feban fesable lograr que a imachen por si mesma se quedara gravada en o papel. Ista tecnica se fue perfeccionando gracias a la replega d'o fenomeno quimico embrecato y a una contina prebatina con materials alternativos. Luego esti\u00f3 fesable tener una caixa con un papel fotosensible zaboyato d'a luz, un canyon con o que enfocar-la, y un tancador ta fer pasar a luz o tiempo pro ta que percutiese a la binza.\nA fotograf\u00eda como arte, ciencia y experencia humana fuoron evolucionando en paralelo mientres iste tiempo. En cuanto esti\u00f3 fesable fer d'a cambra un dispositivo m\u00f3vil f\u00e1cil de manullar apareixi\u00f3 a posibilidat d'influir en o espectador por meyo d'a posici\u00f3n d'a cambra y a suya enfiladura, lo que premit\u00edba tresladar a subchectividat d'o fotografo a la fotograf\u00eda, antim\u00e1s d'ir construindo un luengache artistico.\nO luengache artistico fotografico empecipi\u00f3 con l'herencio d'a pintura, sindembargo enampl\u00f3 a escape o suyo lexico gracias a la facilidat de fer enfiladuras estrimeras (picatos, contrapicatos...) a captura d'o movimiento con largos tiempos de tancador, y a decisi\u00f3n de l'inte. A presi\u00f3n sobre o fotografo ta sinyalar a suya subchectividat en a fotograf\u00eda forch\u00f3 un luengache plen de sotilezas pero que s'entiende perfectament, mui dreito ta cualsiquier observador.\nHue en d\u00eda la fotograf\u00eda ye practicata por millons de personas en tot o mundo armatos con buenas maquinas fotograficas. Preferindo-se actualment as maquinas con una buena optica y muitas opcions que adhiban flexibilidat, fren a las maquinas enfiladas a lo gastador, a on a optica y o tancador ye manullada por a electronica restando a lo feito de fer una foto gran parti d'a suya imprebisibilidat. L'aparici\u00f3n d'as maquinas dichitals, maquinas mistas con vidio, y a fotograf\u00eda en comarcas de realidat virtual complican, enriqueixendo, o esdevenidero d'iste arte.\nHistoria d'a Fotograf\u00eda.\nEn as pachinas adedicatas a la historia d'a Fotograf\u00eda se realiza una estudio detallato que albarca dende os suyos empecipiallos dica o mesmo sieglo XXI y que incluye o estudio d'os diferents eventos, personaches y cheneros fotograficos que han influito en o desembolique d'istos dos sieglos d'a historia d'a fotograf\u00eda.\nDreitos d'Autor.\nO Dreito de Autor considera a las im\u00e1chens fotograficas a los fins de tutelar as im\u00e1chens de personas u d'aspectos, fundamentos u feitos d'a vida natural u social obtenitas por meyo de l'emplego d'un procedimiento fotografico u enanto analogo.\nCorresponde a lo fotografo, excepto en bellas cuestions relativas a los retratos fotograficos, o dreito exclusivo de reproducci\u00f3n, espardidura y venda. Sindembargo, si a obra ha estato obtenita en a bastida d'achuste de logamento de servicios u de treballo, tal dreito exclusivo corresponde a lo responsable d'o mandalexo actual. A duraci\u00f3n d'os dreitos sobre a fotograf\u00eda viene determinato por a normativa legal d'aplicaci\u00f3n.\nO Dreito tami\u00e9n proteche a privacidat d'o subchecto fotografico. De feito, ye premitida a espardidura de fotograf\u00edas sin o premiso d'o subchecto nom\u00e1s en os casos de personaches publicos. En a resta d'os suposatos, o fotografo tetular d'a obra debe obtener o premiso d'o subchecto a la publicaci\u00f3n y exposici\u00f3n publica."}
{"id": "1697", "revid": "610", "url": "https://an.wikipedia.org/wiki?curid=1697", "title": "Escultura", "text": "Se clama escultura a:\nA escultura se divide en dos grans brancas,\"Estatuaria\" y \"Escultura ornamental\", seguntes que represente a forma humana y esprese as concepcions suprasensibles de l'hombre u s'ocupe en reproducir artisticament os dem\u00e1s sers d'a naturaleza, animals u vechetals. A primera leva con propiedat o nombre d'escultura y tien un ideyal mesmo, desempenyando a segunda un papel secundario a lo servir d'auxiliar a la primera y a l'Arquitectura.\nA estatuaria complega tres cheneros :\nConducta de proporcions.\nA conduta representa en escultura y en pintura lo que o modulo en arquitectura y no ye atra cosa, en cheneral, que o conchunto d'as mesuras proporcionals que s'alufran en a fegura humana.\nOs artistas griegos d'o sieglo d'oro (sieglo V a.C.) tenioron ya a suya conducta atribuiu prencipalment a lo escultor Policleto y anque dende allora ha ito i habendo rectificacions y variacions en mans d'os antigos y mudenos artistas, qued\u00f3 pro establito por o pintor Leonardo da Vinci a remates d'o sieglo XV acomodando-se-ie a mayor\u00eda d'os pintors y escultors. A mesura fundamental d'a conducta florentina prenita de l'hombre bien establiu ye en a cabeza. Ista se considera en altaria como a ueitena parti de tot o cuerpo, estando a cara a sobre parti d'o mesmo y d'una altaria igual a la largaria d'a man. Estando l'hombre en piet y estendillando os brazos, determina un cuadrau perfecto con as ringlas que baixan a plomo y pasan por as estrimeras d'as mans y as que horizontalm\u00e9n se tienden sobre a cabeza y debaixo d'os piules. As diagonals d'iste cuadrau se tallan en a zaguer vertebra lumbar y fixan en o centro de toda la fegura. Tirando una horizontal por dito punto central se divide l'hombre en dos partis iguals y cada una d'istas en atras dos, por ringlas paralelas que trescruzan por a metat d'o peito y por as rodetas. A cabeza se divide a la suya vegada en cuatro partis iguals estando una d'ellas a nariz.\nProcedimientos.\nA Escultura y mas encara as artes a ella subordinadas, se sirven de variaus procedimientos t'a suya execuci\u00f3n. Os escultors gosan aprestar a suya obra formando en modelo (modelando) con buro u cheso fin a fegura que ha de servir-les como base y este modelo equivale ta \u00e9ls a lo boceto t'o pintor u o plan ta l'arquitecto. Dimpu\u00e9s, l'artista quita de puntos a suya obra con auxilio d'una cuadricla fendo-la proporcional a o suya mena. A materia sobre a cual treballa o escultor gosa estar bardo, piedra, fusta, bronce, fierro, vori, plata u oro.\nO procedimiento fundamental y clasico siguito por os escultors ye o entretallau, servindo-se d'escobre y buril u cincel seguntes os casos pos incluso l'atros procedimientos de fundir y moldeyar desichen mas u menos retoques de cincel si a obra ha de salir perfecta. S'emplegan antim\u00e1s o remoldato u vudau, o cincelau, o repuxau, o embutiu, o gravau y o raxoso u troquelau."}
{"id": "1700", "revid": "610", "url": "https://an.wikipedia.org/wiki?curid=1700", "title": "Danza", "text": "A danza ye l'arte d'exprisar-se por meyo de movimientos d'o cuerpo a lo ritmo d'a musica.\nTami\u00e9n se puet definir como l'arte d'exprisar-se por meyo d'o movimiento d'o cuerpo de traza \"estetica\" y a travi\u00e9s d'un ritmo, con u sin de sonito. Isto significa que bella danza puede interpretar-se sin l'acompanyamiento d'a musica.\nA danza ha formato parti d'a historia d'a humanidat dend'o comencipio d'os tiempos.\nOs primers antecedents los trobamos en as pinturas rupestres. A historia d'a danza reflecta os cambios respective d'as relacions d'o lugar con a suya conoixencia d'o mundo.\nA danza en l'Antig\u00fcidat.\nEn l'Echipto antigo, as danzas cerimonials estieron estatueixitas por os faraons. Istas danzas, que esfugaban en ceremonias representando a muerte y a reencarnaci\u00f3n d'o dios Osiris, se'n estieron fendo cada vegata mas complexas, dic'o punto de que nom\u00e1s podeban ser executatas por profesionals cualificatos.\nArredol de Dion\u00eds (u Baco), o dios d'o vin y a zorrera, collas de mullers clamadas menades iban de nueit a las montanyas, an baixo los efectos d'o vin, celebraban as suyas nosas con danzas. Istas danzas encluiban, en ocasions, musica y diferents feguras d'a mitoloch\u00eda clasica que yeran representaus por autors y danzants entrenatos. A remates d'o sieglo V a.C. istas danzas prencipioron a fer parte d'a escena social y politica de l'antiga Grecia.\nEntre los romanos, l'ademprivio d'a danza por parti d'os poders publicos fue eslanguindo. A cristianizaci\u00f3n de l'Imperio Romano fic\u00f3 una nueva yera en a que o cuerpo, a sexualidat y a danza resultoron unitas y estieron arreparo de controversia y conflictos.\nA danza en a Edat Meya.\nL'actitut d'a ilesia cristiana ent'a danza dend'o sieglo IV y mientres toda la Edat Meya esti\u00f3 dople.\nPor una parti trobamos o ref\u00fas d'a danza como catalizador a d'a permisividat sexual, a lascivia y l'extasi por menadors d'a ilesia como sant Agost\u00edn (354-430), cual influencia [contin\u00f3] mientres toda la Edat Meya. Por atra parti, bels antigos Pais d'a Ilesia intentoron adhibir a los cultos cristianos as danzas mesmas d'os celtas, anglosaxons, galos, ecetra.\nA Renaixedura y a naixencia d'o balet.\nA plegada d'a Renaiximiento tray\u00f3 una nueva actitut ent'o cuerpo, as artes y a danza. As corz d'Italia y Francia esdevinioron o centro de nuevos desemboliques en a danza gracias a los mecenaches a os mayestros d'a danza y a os musicos que creyoron grans danzas a escala social que premitioron o creiximiento d'as celebracions y festividaz. A lo mesmo tiempo a danza esdevini\u00f3 en arreparo d'estudios seriosos y una colla de intelectuals clamatos a Pleyade treballoron ta remontar o teatro d'os antigos griegos, combinando a musica, o soniu y a danza.\nEn o sieglo XIX, o balet romantico reflecta la luita entre o mundo terrenal y o mundo espritual, se puede veyer por eixemplo en obras tals como: Giselle (1841), O laco d'os cisnes (1895), O esclatanueces (1892)."}
{"id": "1702", "revid": "188", "url": "https://an.wikipedia.org/wiki?curid=1702", "title": "Mix\u00edno", "text": ""}
{"id": "1703", "revid": "401", "url": "https://an.wikipedia.org/wiki?curid=1703", "title": "C\u00f3mic", "text": "Se clama c\u00f3mic u historieta y a sob\u00e9n conoixita tami\u00e9n con o nombre de Tebeo por a gran popularidat que teni\u00f3 a revista TBO dende l'anyo 1917 dica 1998, a una serie de debuixos que constituye un relato, con texto u sin de texto, asinas como a lo libro u revista que la contiene. A definici\u00f3n de mayor popularidat entre los especialistas ye la de \"Scott McCloud\": \u00abilustracions chuxtaposadas y atras im\u00e1chens en secuencia deliberada con o proposito de transmitir informaci\u00f3n y/u obtener una respuesta estetica d'o lector\u00bb."}
{"id": "1704", "revid": "401", "url": "https://an.wikipedia.org/wiki?curid=1704", "title": "Chorche", "text": "Chorche u Chorchi ye un nombre propio masculino.\nEtimoloch\u00eda.\nTiene como orichen o nombre griego , formato per as parolas (\"tierra\") e (\"treballar\"), i o suyo significato ye: \"o que treballa la tierra\", a ormino fendo referencia a un viticultor u un chardinero.\nHistoria.\nEn Occident, o nombre se conoixe rancando d'o sieglo X como consecuencia d'as cruzatas. O nombre s'espardi\u00f3 per a popularidat de Sant Chorche y a suya Leyenda Auria, leyenda que se farch\u00f3 en as cortes europeas en o sieglo XIII.\nEn a Edat Meya, os caballers angleses acostumbraban d'entrar en batalla a lo chilo de \"by George\", encomandando-sen a Sant Chorche y demandando-ne emparanza como santo patr\u00f3n d'os caballers. Huei a expresi\u00f3n contina emplegando-se, pero con o sentito de \"per toz os diaples\". D'iguals trazas, entre os caballers catalans y occitans, s'usaba o chilo de guerra \"Sant Jordi! Firam! Firam!\"\nO nombre ye estato un d'os mas emplegatos en os zaguers 1000 anyos, sobretot en os pa\u00edses de tradicci\u00f3n cristiana, y en abondan as traduccions y variants en buena cosa de luengas."}
{"id": "1705", "revid": "610", "url": "https://an.wikipedia.org/wiki?curid=1705", "title": "Psicoloch\u00eda", "text": "Psicoloch\u00eda, d'o griego \u03c8\u03c5\u03c7\u03ae \"alma\" e \u03bb\u03cc\u03b3\u03bf\u03c2 \"tractau, ciencia\". Significa ciencia de l'alma, sindembargo, actualment la conceptualizan como l'estudio de:\nA mayor parti d'os estudios se realizan en sers humans; manimenos, ye habitual l'estudio d'o comportamiento d'animals, tanto como un tema d'estudio en \u00e9l mesmo (veyer cognici\u00f3n animal, etoloch\u00eda), como ta establir medios de contimparanza entre especies (psicoloch\u00eda contimparativa), punto que a sob\u00e9n resulta controvertito.\nA Psicoloch\u00eda como demba d'estudios se'n ye movita tanto por camins cientificos como no cientificos. A Psicoloch\u00eda entendita como ciencia basica u experimental s'enmarca en a tradici\u00f3n positivista, emplegando o metodo cientifico de concarar hipotesis con variables cuantificables en contextos experimentals e clamando antim\u00e9s a atras arias d'estudio cientifico ta exemplificar millor os suyos conceptos. Pero no todas as rechiras en Psicoloch\u00eda siguen o metodo cientifico clasico. Dende una perspectiva mes ampla, e replecando a Psicoloch\u00eda como una parti d'as Ciencias humanas u Socials, a ormino s'emplegan metodoloch\u00edas cualitativas de rechira, que enriquexen a descripci\u00f3n e interpretaci\u00f3n de procesos que, por medio d'a prebatina clasica, resultan mes dif\u00edcils d'abastar, sobre tot en arias clinicas. En l'atra estrimera, bels psicologos (a psicoloch\u00eda humanista per eixemplo) arriban mes luent refusando de raso l'emplego d'amanamientos cientificos.\nDende atra perspectiva, a Psicoloch\u00eda estableix una demba d'estudios entremeya de \"lo biolochico\" e \"lo social\". En cuanto a lo biolochico, encara que a Psicoloch\u00eda no embreca sino que l'estudio d'os fenomenos d'o sistema niervoso, terne que terne y en a mesura que a comprensi\u00f3n d'o funcionamiento d'o cerebro e l'esmo han enantau, os aportes d'a neurobioloch\u00eda se'n son itos incorporando a la rechira psicolochica a travi\u00e9s d'a neuropsicoloch\u00eda e as neurosciencias cognitivas.\nEn o tocant a lo social, a Psicoloch\u00eda prolarga d'a Socioloch\u00eda, l'Antropoloch\u00eda, l'Econom\u00eda e as Ciencias politicas, en a mesura en que o suyo obchecto d'estudio ye o comportamiento individual e o de grupos chicoz en interrelaci\u00f3n, mes que de collas meyanas u grans colectividaz d'individuos (culturas u sociedaz).\nEtimoloch\u00eda.\nEtimolochicament, a palabra \"psicoloch\u00eda\" deriva d'o lat\u00edn \"psychologia\", term\u00edn \u00e9l mesmo formato a partir d'o griego antigo \u03c8\u03c5\u03c7\u03ae (\"a bufada, l'esprito, l'alma\") e \u03bb\u03cc\u03b3\u03bf\u03c2 (\"a ciencia, l'estudio, a rechira\") per o saputo humanista croata Marko Maruli\u0107 (1450-1524) e que sembla apareixer per primera vegata en o titol \"Psichiologia de ratione animae humanae\" (a zagueras d'o sieglo XV y en primeras d'o sieglo XVI), que a traza d'\u00e9l se ye tresbatita, tot y que a primera aparici\u00f3n atestata se troba en o churista e filosofo alem\u00e1n Johann Thomas Freig (latinizato Freigius, 1543-1583). Con tot y con ixo, a palabra ye verdaderament popularizato per a Reforma protestant en Alemanya, a travi\u00e9s d'os escritos de Felipe Melanct\u00f3n, qui repr\u00e9n o termin en os suyos estudios biblicos e os suyos comentarios d'a filosof\u00eda aristotelica. O termin se retroba asinas mesmo en discursos esotericos, como \"Psichologie ou traict\u00e9 de l'apparition des esprits\" de No\u00ebl Taillepied (1588).\nA letra griega \u03a8 (psi) ye a sob\u00e9n emplegato como una abreviadura d'o termin psicoloch\u00eda.\nObchecto d'estudio e obchectivos.\nL'obchecto d'estudio d'a psicoloch\u00eda ye un debat no zarrato dende fa sieglos. En efecto, seguntes os autors, a psicoloch\u00eda se ye trobata centrata en obchectos muito diferents, sinse que siga posible huei decidir cu\u00e1l ye a teor\u00eda unitaria que estarba amplament acceptata. Asinas, d'os amanamientos enta ista cuesti\u00f3n estrimerament complexa se'n fan partache tradicionalment entre qui consideran que l'obchecto d'a psicoloch\u00eda ye o comportamiento e a suya chenesi, os procesos d'o pensamiento, as emocions e o caracter u mesmo a personalidat e as relacions humanas, etc...\nAntim\u00e9s, os comportamientos humans son influyitos per factors numerosos e igualment diversos: os estimulos d'o instant present, l'herencio chenetico, o sistema fisiolochico, o sistema cognitivo (os conoiximientos, pensamientos, recuerdos, etc...), l'ambient social, l'ambient cultural, as experiencias pasatas, as caracteristicas personals como lo nivel d'intelichencia, a personalidat u a presencia d'una malot\u00eda mental.\nAs diferents brancas de la psicoloch\u00eda se distinguen siga per o metodo emplegato (clinica u experimental), siga per l'actividat humana considerata (treballo, memoria, percepci\u00f3n, aprendizache, atenci\u00f3n, comportamiento en grupo, etc...), siga per un gran demba d'investigaci\u00f3n (psicoloch\u00eda cognitiva, psicopatoloch\u00eda, psicoloch\u00eda social, psicoloch\u00eda d'o nino u d'o desembolique, psicofisioloch\u00eda, psicoloch\u00eda animal).\nHistoria d'a psicoloch\u00eda.\nO desembolique d'a psicoloch\u00eda ye estato influyito per bellas corrients de pensamiento u \"escuelas\". En l'orden cronolochico d'a suya aparici\u00f3n, os principals amanamientos d'a psicoloch\u00eda son l'amanamiento fisiolochico surtito d'a medicina e bioloch\u00eda (Gustav Fechner, qui preba de replecar os vinclos entre sensaci\u00f3n y estimulo; Wilhelm Wundt, qui funda o primer laboratorio de psicoloch\u00eda experimental d'o mundo, en Alemanya en o sieglo XIX); l'amanamiento psicodinamico (surtito d'o psicoanal\u00eds con Sigmund Freud en as anyadas 1890), o conductismo u behaviorismo (de John Watson, Ivan Pavlov e Burrhus Frederic Skinner dende 1912); l'humanismo (con Carl Rogers e Abraham Maslow en as anyadas 1950) e la psicoloch\u00eda cognitiva (con Donald Broadbent, Ulric Neisser, en as anyadas 1950).\nSubdisciplinas academicas e obchectos d'estudio.\nA taula aqu\u00ed chuso ilustra la diversidat d'a psicoloch\u00eda, con diferents amanamientos teoricos (primera columna), obchectos d'investigac\u00f3n variatos (segunda columna), metodos de rechira dependients de cuestions planteyatas e de teor\u00edas subchacents (tercera columna). As aplicacions d'a psicoloch\u00eda son igualment numerosas (cuatrena columna). A zaguera columna d'a taula presenta disciplinas aon a psicoloch\u00eda se ye adhibita a unatra disciplina academica ta formar una disciplina independient. Istas listas no se corresponden pas a una nomenclatura publicata, sino que se corresponden con temas trobatos en diversos manuals de referencia.\nCorrients teoricas.\nCorrient psicodinamica.\nL'amanamiento psicodinamico d'a psicoloch\u00eda ye inspirato per o psicoanal\u00eds, disciplina que se ye desembolicata per Sigmund Freud en Viena en as anyadas de 1900. O suyo amanamiento se basa en o metodo de tractamiento d'os trestuques psiquicos que \u00e9l clam\u00f3 psicoanal\u00eds. Iste metodo d'estudio d'o funcionamiento psiquico lo men\u00f3 a desembolicar teor\u00edas sobre o desembolique normal d'o nino e o desembolique d'a personalidat que han influyito fuertement a psicoloch\u00eda, en particular en a demba d'a psicopatoloch\u00eda. A-saber-los psicoanalistas han influyito per os suyos descubrimientos as teor\u00edas d'a psicoloch\u00eda d'o nino. As observacions clinicas de Melanie Klein e Donald Winnicott han menato enta una millor comprensi\u00f3n de l'afecto. As observacions d'Erik Erikson han menato enta una millor comprensi\u00f3n d'a influencia social e cultural sobre o desembolique d'a personalidat e la rechira d'a identidat personal, asinas como enta la mesa en evidencia d'os estadios d'o desembolique psicosocial. Os metodos psicoanaliticos u psicodinamicos se basan en a observaci\u00f3n clinica.\nCorrient conductista u behaviorista.\nL'amanamiento conductista u behaviorista fue desembolicata per John Broadus Watson en 1912 en os Estaus Unius, basando-se en as rechiras animals d'o fisiologo Ivan Pavlov, considerato como lo descubridor d'o condicionamiento clasico. En as anyadas de 1930, Burrhus Frederic Skinner desembolic\u00f3 a teor\u00eda d'o condicionamiento instrumental u operant que o suyo postulato ye que un refuerzo augmenta la frecuencia d'aparici\u00f3n d'una conducta. Albert Bandura enampl\u00f3 a teor\u00eda behaviorista parando cuenta d'a dimensi\u00f3n social de l'aprendizache (os modelos e imitacions) e la libertat d'o subchecto (tr\u00eda d'os suyos modelos), en a suya teor\u00eda de l'aprendizache social de que surte a teor\u00eda social cognitiva en 1989.\nL'amanamiento conductista mete as bases d'una psicoloch\u00eda que en quier desembolicar de modelos cientificos e ha os suyos orichens en a rechira animal. L'obchecto d'estudio d'o conductismo ye l'aprendizache en condicions controlatas e os suyos metodos se basan en experiencias menatas en un laboratorio de rechira.\nCorrient humanista.\nA corrient humanista en psicoloch\u00eda escomencipi\u00f3 a surtir en os Estaus Unius en as anyadas de 1950. Os suyos orichens vienen d'a filosof\u00eda. A corrient fue fundata en as anyadas de 1960 per Carl Rogers en reacci\u00f3n a las corrients psicoanaliticas e conductistas. A corrient humanista considera a la persona como esencialment bueno, libre e capable d'orientar a suyas trigas ta realizar-se plenament si ye autentica e congruent con ella mesma. Abraham H. Maslow ye unatro l\u00edder humanista e ye conoixito per haber elaborata en as anyadas de 1970 a teor\u00eda d'a hierarqu\u00eda de necesidaz, que describe as condicions necesarias e previas ta l'autorrealizaci\u00f3n.\nComo amanamiento psicodinamico, o suyo principal obchecto ye a terapia que o suyo obchectivo ye menar a los individuos a realizar o suyo pleno potencial. Os metodos d'a psicoloch\u00eda humanista son clinicos e no directivos.\nCorrient cognitivista.\nA corrient cognitivista se ye desembolicata a partir d'as anyadas de 1950 en os Estaus Unius e Reino Uniu. A corrient cognitivista privilechia la observaci\u00f3n cientifica d'a conducta. Ye distinto d'o conductismo en que preba d'establir-ne de modelos sobre os procesos mentals como lo ficacio, a percepci\u00f3n, o razonamiento, a resoluci\u00f3n de problemas u mesmo a memoria.\nO prochecto cognitivista ye estato de prebar de caracterizar a organizaci\u00f3n d'os procesos internos embrecatos en o comportamiento. Istas evolucions teoricas van ensemble con os desemboliques experimentals que forman os fundamentos metodolochicos d'a experimentaci\u00f3n en psicoloch\u00eda cognitiva. Entre ellas, a renovaci\u00f3n de l'amanamiento dito de la cronometr\u00eda mental proposata fa un sieglo como muito luego per o fisiologo neerland\u00e9s Franciscus Cornelis Donders, seguntes que a mesura d'o tiempo de reacci\u00f3n furne un index d'o tiempo de tractamiento d'un estimulo dato. A metafora que prevaleix en psicoloch\u00eda cognitiva ye a d'o cerebro-ordinador, en una epoca aon os progresos en informatica son plenos de promesas per a intelichencia artificial. Seguntes iste paradigma cognitivista, a informaci\u00f3n estarba l'obchecto d'un tractamiento secuencial u paralelo circulando entre os diferents procesos que constituyen o esprito hum\u00e1n seguntes a estructura esquematica: dentradas (percepci\u00f3n) \u2192 tractamiento cognitivo \u2192 surtidas (comportamientos). Atros amanamientos conceptuals se son desembolicatos, per eixemplo, basatos en os modelos de rete neuronals aon a informaci\u00f3n se distribuye en o sino d'un rete constituito per un gran numero d'unitaz (cf. connexionismo).\nAs rechiras e metodos de psicoloch\u00eda cognitiva, en primeras limitatos a experimentos de laboratorios, se son emplegatos de corriu per atras disciplinas: a psicoloch\u00eda d'o desembolique, d'o funcionamiento social e d'o tractamiento d'os trastuques mentals. En a demba d'o desembolique d'a cognici\u00f3n, Jean Piaget propos\u00f3 una teor\u00eda constructivista d'o desembolique d'a intelichencia e Lev Semionovitch Vygotski propos\u00f3 una teor\u00eda sociocultural d'o desembolique cognitivo.\nMetodos de rechira.\nOs temas de rechira en psicoloch\u00eda son innumerables per o feito d'o gran numero d'obchectos d'estudio d'a psicoloch\u00eda e d'as suyas aplicacions muito variatas. Os metodos de rechira son consiguientment numerosos. Cualques metodos se basan en observacions, en condicions alto u baixo controlatas. Atros metodos se basan en metodoa experimentals con protocolos estrictos e dando puesto a analises estatisticos elaboratos. Toz istos metodos n'han d'avantallas e de limites: beluns son utils ta observar a complexidat d'un subchecto, atros ta invalidar-ne d'hipotesis e metodos teoricos. Os metodos se trigan en funci\u00f3n d'obchectivos d'o rechirador.\nMetodos experimentals.\nOs metodos de rechira mes a ormino feitos servir per os psicologos son os metodos experimentals. Os metodos experimentals consisten en situar una cuesti\u00f3n adintro d'una teor\u00eda que furne un modelo explicativo d'o fenomeno (per eixemplo, un comportamiento dato). Se formulan hipotesis experimentals, que son prediccions de comportamientos basatos en a teor\u00eda. Un experimento se realiza e os datos s'analisan. A-saber-las rechiras tienen puesto adintro d'os laboratorios, a ormino situatos en as universidaz, pero atros metodos d'investigaci\u00f3n son igualment frecuents.\nExperimentos en o laboratorio.\nL'avantalla d'o metodo experimental en un laboratorio de psicoloch\u00eda ye explorar os vinclos de causa y efecto. Aislando as variables independients e mesurando una u dos variables dependients, una relaci\u00f3n estatistica se bi estable (u invalida). Si un efecto \"y\" (variable dependient) sigue a una condici\u00f3n \"x\" (variable independient), allora ye probable que la causa \"x\" haiga provocato l'efecto \"y\". Iste razonamiento no ye pas infalible et puet menar enta conclusions erronias si atras variables se desconoixen u ignoran. Una avantalla d'o metodo experimental manimenos ye a suya replicabilidat. Si a experiencia ye bien controlata, atros rechiradors qui realizan o mesmo experimento troban os mesmos resultatos e pueden fer progresar a teor\u00eda practicando un cambio controlato de variables durando una replicaci\u00f3n.\nExperimentos sobre o terr\u00e9n.\nO experimento sobre o terr\u00e9n ye un experimento aon as suyas variables son controlatas per un experimentador, pero que prene puesto en un medio natural ta replecar os efectos. L'avantalla d'os experimentos sobre o terr\u00e9n ye replegar-ne manimenos de comportamientos mes amanatos a las reaccions naturals d'os participants. A suya validez externa ye doncas mes fuerte que un experimento de laboratorio. Sindembargo, a suya validez interna s'arriesga a estar mes feble: o experimento ye pior controlato que o experimento en laboratorio e os comportamientos alufratos no pueden repetir-se numerosas vegatas per cada participant, como ye o caso en laboratorio.\nMetodos cuasiexperimentals.\nCualques cuestions no pueden pas tractar-sen asignando los participants a collas de traza aleatoria por razons naturals u eticas. Por eixemplo, estudiar a diferencia entre hombre e mullers u entre ninos de pais esvurciatos u no. Cuan as variables independients no pueden pas prener-sen a l'azar e as collas experimentals son definitos por as condicions naturals, o plan d'experimentaci\u00f3n se diz cuasiexperimental.\nMetodos de rechira no experimentals.\nEstudio correlativo.\nO estudio correlativo mira de mesurar as relacions entre variables. Permite de meter en evidencia que una variable ye ligata ta unatra a un ran estatistico e de mesurar l'amplaria d'a relaci\u00f3n. Fa chuego ta estudiar cualques variables qui no son pas manipulables experimentalment, como o numero de fumarros fumatos e as consecuencias sobre cualques marcadors de salut. Tami\u00e9n fa chuego ta replegar un gran numero de variables, por eixemplo, replegando-ne de cuestionarios sobre grans contrimuestras. Fa chuego tami\u00e9n cuan as variables no son pas ligatas a priori e que las suyas interpretacions entre causa y efecto no siga pas ambiga (por eixemplo, en o estudio sobre a relaci\u00f3n entre l'aviellamiento e o livel de buenpasar psicolochico, si ye posible que l'aviellamiento pueda afectar o buenpasar, ye imposible que o buenpasar pueda provocar l'aviellamiento).\nSi l'estudio correlativo no permite pas de determinar a existencia de vinclos de causalidat, ye manimenos, como os atros metodos no experimentals, una buena fuent d'hipotesis de rechira. Ye en a base de tecnicas estatisticas mas sofisticatas que permiten de explorar millor os vinclos entre as variables extrayendo-ne notablement de factors de traza exploratoria (anal\u00eds factorial) u fendo-ne servir de metodos de regresi\u00f3n. Os modelos estatisticos basatos en as correlacions pueden tami\u00e9n menar, en combinando-ne d'analises factorials exploratorios, enta la metodo de rechira de relacions causals (analises causals u analises d'o cam\u00edn) en os modelos d'ecuacions estructurals.\nAlufrada sobre o terr\u00e9n u naturalista.\nL'alufrada naturalista ye l'alufrada d'individuos en o suyo ambient familiar sinse garra intrusi\u00f3n, garra intervenci\u00f3n ni garra cambeo d'as variables en o medio natural. O metodo ye estato meso en valor por l'etologo Konrad Lorenz, qui estudi\u00f3 d'ista traza os comportamientos socials d'os animals. En os humans, l'ambient natural puet estar a escuela, o puesto de treballo u o domicilio, por eixemplo.\nO metodo en presenta de numerosas dificultaz tecnicas. Os alufradors deben estar o mas discretos posibles ta no interferir con os comportamientos naturals. Sindembargo, as personas qui se saben alufratas n'han de comportamientos licherament diferents (por eixemplo, mais qui se saben alufratas en as suyas interaccions con os suyos ninos chicoz s'amuestran mas pacients). A presencia d'un experimentador intrusivo puet provocar-ne de numerososos esbirriais experimentals, como consecuencia d'a deseyabilidat social, de l'efecto Hawthorne entre atros esbirriais experimentals.\nOs datos replegatos son numerosos e complexos. Muitos metodos d'escandallo permiten de mugar a replega d'informaci\u00f3n ta simplificar a buixada d'o tractamiento de datos. O metodo d'escandallo de succesos mira de triar nom\u00e1s que as accions u succesos que intresan a os experimentadors. O metodo d'escandallo temporal en tractar nom\u00e1s que datos d'intes predeterminatos (por eixemplo, si a duraci\u00f3n de l'alufrada leva numerosos d\u00edas u no tractar soque os diez primers menutos de cada hora). O metodo d'os puntos consiste en en alufrar soque a un solo participant alavegada (por eixemplo, en un patio de recreo), e dimpuesas a os atros participants a redol\u00edn seguntes un plan determinato d'o proceso.\nUnatro problema ye o d'as interpretacions d'os comportamientos y d'a suya codificaci\u00f3n. Por eixemplo, as intencions u emocions d'os participants como a medrana u l'agresividat son d'interpretaci\u00f3n dificil. Ta estalviar as interpretacions subchectivas, as alufradas de terr\u00e9n describen nom\u00e1s que os comportamientos u discansa en tecnicas a on numerosos codificadors independients analisan os comportamientos y las suyas interpretacions son obchecto de discusions en caso de desalcuerdo.\nAs alufradas naturalistas u de terr\u00e9n permiten una buena descripci\u00f3n de comportamientos naturals e complexos; ye util ta situacions a on os experimentos de laboratorio no son pas posibles. A suya riqueza permite d'emitir-ne de nuevas hipotesis de rechira.\nAlufrada en laboratorio.\nL'alufrada en laboratorio ye l'alufrada de personas en un medio artificial, pero sinse intervenci\u00f3n de l'experimentador qui influya en os comportamientos. Ye una buena fuent d'hipotesis de rechira.\nEstudio de caso.\nL'estudio de caso consiste en estudiar un solo individuo durando muito tiempo. S'emplega a vegadas cuan un pacient presenta una malaut\u00eda rara por que un contrimuestra de muitos pacients no poderba pas estar alufrata. Ye a sob\u00e9n o caso en neuropsicoloch\u00eda, cuan un pacient en presenta de lesions cerebrals unicas, dimpuesas d'un accident, u de simptomas raros. eixemplos celebres son o de Phineas Gage u mesmo los d'os pacients descritos por o neurologo Oliver Sacks en os suyos libros de divulgaci\u00f3n.\nL'estudio de caso s'emplega a sob\u00e9n en a psicoloch\u00eda clinica y en as disciplinas clinicas que en son am\u00e1n (psicoanal\u00eds, psiquiatr\u00eda). Sigmund Freud se refirm\u00f3 en os estudios de caso ta desembolicar as suyas teor\u00edas psicoanaliticas; por eixemplo, \u00e9l describe os detalles d'a cura psicoanalitica d'un pacient dito \"l'hombre d'os lupos\". L'estudio de caso tami\u00e9n ye recomendato por os experimentadors. Skinner, doncas, escribi\u00f3 que cal millor alufrar una sola rata milentas d'horas que milentas de ratas mientres una hora cadaguna. Combinando as dos avantallas d'os estudios de caso, os estudios experimentals realizatos individualment en pacients con lesions cerebrals han menato enta descubrimientos importants sobre o funcionamiento d'os procesos cognitivos como a memoria. Asinas, o pacient Henry Molaison particip\u00f3 en estudios experimentals durando decadas.\nEntrevista.\nA entrevista con un participant se tracta d'una situaci\u00f3n a on o psicologo, experimentador u medico en planteya de cuestions directament a lo participant u a lo pacient. As entrevistas n'han a-saber-las d'esavantallas: a diferencia d'os cuestionarios anonimos, cheneran un efecto de deseyabilidat que menan a os participants a modificar as suyas respuestas; \u00e9ls no informan soque d'os procesos conscients d'os participants; manimenos, as motivacions d'un comportamiento son, en gran parti, inconscients; en definitiva, a cualidat d'a entrevista pende d'as cualidaz de l'experimentador."}
{"id": "1707", "revid": "401", "url": "https://an.wikipedia.org/wiki?curid=1707", "title": "Atenas", "text": " \nAtenas (en griego \"\u0391\u03b8\u03ae\u03bd\u03b1\", \"Az\u00edna\") ye a capital de Grecia. Se clama asinas en honor a la diosa Atena, a suya protectora. Esti\u00f3 cuna d'una d'as primeras democracias formals que se'n tienga constancia y ye o puesto an se troba o Parten\u00f3n. L'antiga ciudat portuaria d'o Pireu ha estato sorbida por a nueva Atenas. En l'actualidat, a ciudat tien una poblaci\u00f3n d'alto u baixo 4,5 millons de habitants, mas d'un tercio d'a poblaci\u00f3n total de Grecia.\nYe comunicada por un aeropuerto ubierto y de nueva construcci\u00f3n, l'Aeropuerto Eleftherios Venizelos, situato a unos 40 menutos en auto d'o centro d'a ciudat.\nHistoria.\nMito d'a fundaci\u00f3n d'a ciudat.\nA fundaci\u00f3n d'Atenas queda relatada en un mito con un mito, antis, a chent d'Atenas, a l'igual que la de tot o mundo y de tot tiempo, contaba sobre os suyos mesmos orichens falordias; pero no se trataba de falordias inventadas por \u00e9ls: yeran o reflexo de verdaz parcials, malfarchatas y antigas, de feito irremontables, transmitidas de viva voz de cheneraci\u00f3n en cheneraci\u00f3n, cuasi con toda seguranza por meyo de cantos y baladas.\nY en ixas falordias l'orichen de tot yera una diosa, que dimpu\u00e9s pasaba a formar un tot con a ciudat metiu que heba cuasi o mesmo nombre: Atena. Ye un nombre mui antigo, no griego, como cenya la zaguera silaba \"-na\", un sufixo etrusco.\nAtenas fue fundada por o lechendario Zecrope, que yera una mezcla d'hombre y sirpient. Gosa ser considerau o primer rei autentico d'Atenas, baixo o suyo reinau Atena se convirti\u00f3 en patrona d'a ciudat.\nEdat antiga.\nLa presencia mas antiga d'una poblaci\u00f3n humana en Atenas, seguntes las evidencias en restas arqueolochicas, ha estau datada entre lo deceno y lo seteno milenio aC. Enta lo 1400 aC., en la era micenica, Atenas ya yera una poblaci\u00f3n important, que poseyeba una fortaleza ubicada en a Acropolis, dotada d'os caracteristicos muros ciclopeos. No se conoixe si Atenas esti\u00f3 destruyida a la fin de la era micenica, enta lo 1200 aC., como ocurri\u00f3 con atras ciudaz, pero s\u00ed le afect\u00f3 lo declive d'a civilizaci\u00f3n urbana que se produci\u00f3 en os sieglos siguients.\nEdat contemporania.\nDende la suya dentrada en a Uni\u00f3n Europea en l'anyo 1981 s'han realizau grans obras d'infrastructura, realizadas tami\u00e9n pa la preparaci\u00f3n d'os Chuegos Olimpicos de 2004 que aconsiguioron aliviar cualques problemas y amillorar la calidat de vida en Atenas.\nActualment la ciudat ye lo centro politico, economico y cultural de Grecia, y un dest\u00edn turistico de gran importancia internacional.\nToponimia.\nAtenas s'escribe en aragon\u00e9s medieval como \"Athenas\", os habitants d'Athenas son mencionatos como \"Athenienos\". Como curiosidat en una pachina d'a \"Cronica de Morea\" escriben \"Cetinas\", talment por pareixito fonetico con \"Cetina\" en Arag\u00f3n.\nEsporte.\nAtenas ye parti d'un pa\u00eds a on l'esporte yera parti d'a relichi\u00f3n en l'anguidat, son mundialment conoixitos os Chuegos Olimpicos que se'n feban en a ciudat Griega d'Olimpia, y concretament en a ciudat d'Atenas yeran muito conoixitos os Chuegos Panatenaicos, celebratos en honor a la diosa Palas Atena en que yeran incluyitas prebas esportivas y d'arte. Os primers Chuegos Panatinaicos fuoron organizatos en l'anyo 566 aC y reglatos por Pisistrato. A on fue construito l'actual Estadio Panathinaiko yera a on es feban as prebas atleticas y de luita d\u00b4istos Chuegos.\nInstalaciones esportivas.\nEn Atenas como capital tami\u00e9n ti\u00e9n as instalacions esportivas mas importants d'o pa\u00eds, entre as que cal destacar o Estadio Ol\u00edmpico, o Estadio Karaiskakis y o Estadio Panathinaiko hue prencipalment convertiu en una atracci\u00f3n turistica encara que ocasionalment s'ubican prebas importants d'eventos internacionals multideportivos, l'arribada d'a marat\u00f3n d'Atenas u conciertos y recepcions d'esportistas que han aconseguiu hitos importants. Tami\u00e9n i hai muitas atras instalacions en municipios cercanos a la ciudat que dan servicio a esta debant d'a falta d'espacio pa construyir-las en a mesma Atenas, y a vegadas tami\u00e9n per la complexidat de realizar-las perque gran parte d'o subsuelo d'a ciudat esta pleno de restas arqueolochicas.\nCompeticions esportivas.\nAtenas fue parte important d'a recuperaci\u00f3n d'os Chuegos Olimpicos empentaus por o Bar\u00f3n de Coubertin, y esti\u00f3 l'anfitriona d'os Chuegos Olimpicos de 1896, que estioron os primers d'a era moderna dimpu\u00e9s de mas de 1500 anyos sin fer-se. os Chuegos Entreficatos de 1906 y os [[Chuegos Olimpicos de 2004]. Tami\u00e9n d'o [[Campionato d'o Mundo d'Atletismo]] en a suya [[Campionato d'o Mundo d'Atletismo de 1997|edici\u00f3n de 1997]] y o [[Campionato d'Europa d'Atletismo]] en a [[Campionato d'Europa d'Atletismo|IX edici\u00f3n de 1969]] y a [[Campionato d'Europa d'Atletismo|XIII de 1982]].\nReferencias.\n[[Categor\u00eda:Atenas]]"}
{"id": "1710", "revid": "401", "url": "https://an.wikipedia.org/wiki?curid=1710", "title": "Cherusalem", "text": "Cherusalem (en hebreu \u05d9\u05e8\u05d5\u05e9\u05dc\u05d9\u05dd, \"Yerushalayim\"; en arabe \u0627\u0644\u0642\u062f\u0633, \"al-Quds\") ye una ciudat d'Israel en o situata en o Proximo Orient Asiatico). Ye a principal ciudat israelina y a capital declarata d'o estau d'Israel y, d'igual modo, ciudat an l'Autoridat Palestina pretende d'establir a suya capital (Cherusalem Este). En l'anyo 2011 teneba una poblaci\u00f3n aproximata de 801.000 habitants.\nYe una d'as mas antigas ciudaz d'o mundo, habitada por os cananitas chebuseus antis d'a plegada d'as tribus hebreas a Cana\u00e1n a primers d'o sieglo XIII aC. Fa parte d'a Organizaci\u00f3n d'as Ciudaz d'o Patrimonio d'a Humanidat.\nOrichen etimolochico.\n\"Shalom\" significa \"paz\" en hebreu, por lo que Cherusalem, ye un termin ta exprisar \"ciudat d'a paz\".\nCapital d'Israel.\nIsrael proclam\u00f3 a Cherusalem capital d'o suyo estato en 1950, y hi establi\u00f3 a seu d'a residencia presidencial, o Parlamento israel\u00edn (\"Knesset\"), a Cort Suprema y atras institucions administrativas. Como a ciudat heba estato dividita entre Israel y Chordania dezaga o armisticio d'a guerra arabe-israel\u00edn de 1948, ista declaraci\u00f3n de capitalidat solo afectaba a la parte occidental d'a ciudat, que yera l'administrata por Israel.\nHistoria.\nO 15 de chulio de 1099 as tropas cristianas d'a Primera cruzada dentran en a ciudat.\nCultura.\nPuestos santos d'o chuda\u00edsmo, cristianismo y o Islam.\nCherusalem ye considerata ciudat sagrada por as tres grans relichions monote\u00edstas: o cristianismo, o chuda\u00edsmo y o Islam. Ta o cristianismo ye a on que pedric\u00f3 Ches\u00fas y a on que esti\u00f3 crucificato; ta o chuda\u00edsmo ye a on que o Rei David establi\u00f3 a capital d'o Reino d'Israel, o puesto d'asentamiento de l'Arca de l'Alianza y a on que o suyo fillo Salom\u00f3n d'Israel construy\u00f3 o Templo, ta on han de dirichir as pregarias; o Islam replega d'istas relichions o caracter sagrau d'a ciudat, a on que miraban os primers musulmans en rezar, antes de pasar a fer-lo cara A Meca.\nSe veiga tami\u00e9n.\n&lt;br&gt;"}
{"id": "1711", "revid": "3972", "url": "https://an.wikipedia.org/wiki?curid=1711", "title": "Jerusal\u00e9n", "text": ""}
{"id": "1712", "revid": "12563", "url": "https://an.wikipedia.org/wiki?curid=1712", "title": "Calatay\u00fa", "text": "Calatay\u00fa (\"Calatayud\" en castellano) ye una ciudat y municipio aragon\u00e9s situata en a provincia de Zaragoza, comarca de Comunidat de Calatay\u00fa (en ye a suya capital) y partiu chudicial d'o suyo nombre (tami\u00e9n en ye a suya capital).\nA suya poblaci\u00f3n ye de habitants , en una superficie de 154,20 km\u00b2.\nCheograf\u00eda.\nYe situato a o canto d'o r\u00edo Xal\u00f3n, en un aria estratechica on o r\u00edo Xiloca s'achunta con o Xal\u00f3n, y s'achuntan doncas dos vias naturals de comunicaci\u00f3n, a 534 metros d'altaria sobre o livel d'a mar y a una distancia de 86 km de Zaragoza, a capital d'a suya provincia.\nHistoria.\nAs enrunas d'a ciudat romana de Bilbilis son en o termin de Calatay\u00fa, ocupando as costeras d'os cerros Bambola, Sant Paterno y Santa Barbara, entre a marguin ezquierda d'o r\u00edo Xal\u00f3n y a rambla de Ribota, cerca de Uermeda.\nEn l'anyo 716 los musulmans andalus\u00eds encomenzoron a fortificar un cinto que di\u00f3 nombre a la ciudat de Calatay\u00fa, y costruyoron cinco castiellos unius con murallas. En l'anyo 937 Abderram\u00e1n I asiti\u00f3 y preni\u00f3 Calatay\u00fa. En l'anyo 1031 Calatay\u00fa yera una d'as principals ciudaz d'a Taifa de Zaragoza y capital d'o suyo propio districto. Entre 1046 y 1055 bi habi\u00f3 una Taifa de Calatay\u00fa independient.\nO 24 de chunyo de 1120 Alifonso I lo Batallero conquiri\u00f3 a ciudat y li di\u00f3 Carta de poblaci\u00f3n en a mesma anyada, y dimpu\u00e9s Fuero en 1131 mientres asitiaba Bayona. Alifonso I orden\u00f3 en o \"Fuero de Calatay\u00fa\" que as ilesias d'ixa villa y tierra fuesen patrimonials, cosa que confirmar\u00e1 o papa Lucio III en 1182 con una bula en a que declaraba totas as ilesias que baixo ixe privilechio s'heban de conferir a personas naturals d'a mesma tierra. Con a reconquiesta vinioron repobladors cristianos y se creyoron nuevas 10 parroquias dica plegar ta 14, en as que s'agruporon seguntes os suyos orichens. A parroquia de Sant Per la dividioron en \"Sant Per de los Francos\" y \"Sant Per de los Serranos\", a primera pa os de Baigorri y a segunda pa os montanyeses de l'Alto Arag\u00f3n. Por haber-se preso a ciudat o d\u00eda de Sant Chuan Baptista, li se dedico una ilesia a piet d'o castiello, a Ilesia de Sant Chuan lo Viello u Sant Chuan de Vallupiel. Unatra ilesia que se faci\u00f3 a piet d'o castiello esti\u00f3 Sant Miguel. Poco dimpu\u00e9s d'a conquiesta a mezquita mayor fue trasformada en a Ilesia de Santa Mar\u00eda la Mayor, adscrita a lo bispato de Zaragoza, seguindo a tradici\u00f3n de desfer as mezquitas y convertir-las en ilesias u seus. En o barrio mozarabe costruyoron as ilesias de Sant Chaime y lo Salvador. A lo norte d'a Ilesia de Santa Mar\u00eda construyoron a ilesia de Sant Andreu, y a lo sud a de Sant Torcuat.\nCalatay\u00fa fue ocupada por Alifonso VII de Castiella dimpu\u00e9s d'a muerte d'o Batallero. Alifonso VII dispos\u00f3 que as ilesias de Calatay\u00fa perteneixesen a la diocesi de Sig\u00fcenza. Calatay\u00fa torn\u00f3 a lo reino d'Arag\u00f3n chunto con Zaragoza, y en 1139 Calatay\u00fa pas\u00f3 a depender d'a diocesi de Tarazona.\nO Monesterio d'O\u00f1a recibi\u00f3 de Rem\u00f3n Berenguer IV o barrio poblau con mozarabes, encara que no se sabe si yeran mozarabes nativos u mozarabes traitos d'Andaluc\u00eda por o Batallero. A Orden d'o Temple teni\u00f3 una comanda en Calatay\u00fa, igual que a Orden d'o Hespital, que ya en 1167 i teni\u00f3 un comandador conoixiu como Galindo, pero esti\u00f3 a Orden d'o Santo Sepulcre a mes poderosa, por un alcuerde de Rem\u00f3n Berenguer IV con o patriarca y o cap\u00edtol de Cherusalem en 1141. Seguntes este alcuerde concedioron a los d'o Sepulcre extensos biens pa fundar una ilesia en a ciudat, con o cual o mes\u00f3n de Calatay\u00fa esdeveni\u00f3 o mes\u00f3n matriz d'as atros mesons d'o Sepulcre en Espanya, y o prior muitas vegadas se titulaba \"gran prior\" d'a orden.\nEn 1249 o bispe de Tarazona consagr\u00f3 dos colechiatas con l'asistencia de Chaime I: Santa Mar\u00eda y Santo Sepulcre.\nEn 1252 i heba 14 parroquias, contando en total 1062 habitadors, estando la mes poblada a Parroquia de Sant Per de los Francos, y la que menos la d'o Santo Sepulcre. A lo largo d'o sieglo XIII atras \u00f3rdens s'establioron en Calatay\u00fa creyando conventos intramuros: Franciscanos, Dominicos, Mercedarios, Carmelitans y Monchas Menoretas de Santa Clara. En 1276 se concede a Calatay\u00fa o dreito a celebrar ferias.\nEn 1362 Calatay\u00fa se rindi\u00f3 a las tropas castellanas dimpu\u00e9s d'un sitio prolongau. Los castellanos ocuporon la ciudat con 1000 caballers y 2000 ballesters entre 1362 y 1366.\nO 27 d'abril de 1838, mientres a Primera Guerra Carlista (Guerras Carlistas) tropas carlistas mandadas por o cheneral Juan Caba\u00f1ero y Esponera dentroron en Calatay\u00fa.\nToponimia.\nO suyo nombre ye d'orichen arabe, con a radiz \"Qalat\", castiello, y un antroponimo, significando o \"castiello d'Ayub\" (\"Qal\u2019at 'Ayy\u016bb\"). En textos medievals cristianos se diz \"calataiub\", pero bi'n ha muitas variants, producto de que a -b final no se troba guaire a sob\u00e9n en aragon\u00e9s. Asinas, alternar\u00e1n variants rematatas en -f, -t, y -d, u con -e u -o paragochica. A variant rematata en -d, ya se troba en o sieglo XIII, y ser\u00e1 a que s'imposar\u00e1 en l'oficial con o tiempo en castellano, encara que no toz os castellanofablants la pronuncien.\nDende o sieglo XVI s'ir\u00e1 emplegando o chentilicio \"bilbilitano\" propuesto por l'humanista y poeta neolat\u00edn Ant\u00f3n Ser\u00f3n. Este chentilicio s'ir\u00e1 fendo mes y mes oficial a costa d'atros como \"calatayucense\" (tami\u00e9n culto), y \"calatayub\u00edn\" (chentilicio d'orichen arabe).\nMolimentos.\nMolimentos d'a Edat Meya musulmana.\nDestaca o recinto fortificato de Calatay\u00fa d'a epoca musulmana:\nFiestas.\nAs prencipals celebracions en a ciudat son as fiestas en honor a Sant Roque (agosto) y as ferias en honor a la Virchen d'a Penya (setiembre). As dos compachinan actos relichiosos en as suyas respectivas armitas con actos d'ocio de distinta mena.\nAtros aspectos d'intr\u00e9s turistico.\nSon d'intr\u00e9s turistico os actos relichiosos d'a Semana Santa bilbilitana. Calatay\u00fa fa parte d'o rete turistico de ciudaz AVE."}
{"id": "1713", "revid": "41", "url": "https://an.wikipedia.org/wiki?curid=1713", "title": "Calatayud", "text": ""}
{"id": "1714", "revid": "610", "url": "https://an.wikipedia.org/wiki?curid=1714", "title": "Ayerbe", "text": "Ayerbe ye un municipio aragon\u00e9s d'a provincia de Uesca, situato en a comarca d'a Plana de Uesca. Fa parte d'o partiu chudicial de Uesca.\nA suya poblaci\u00f3n ye de habitants en una superficie de 63,89\u00a0km\u00b2, con una densidat de poblaci\u00f3n de hab/km\u00b2.\nCheograf\u00eda.\nAyerbe se troba situato a 582 metros d'altaria sobre o livel d'a mar, a una distancia de 29 km d'a ciudat de Uesca, a capital d'o suyo partiu chudicial, d'a suya comarca y d'a suya provincia.\nMugas.\nO termin municipal d'Ayerbe muga a o norte con As Penyas de Riglos y Lobarre; a l'este con Lobarre y Os Corrals; a o sud con Lopiny\u00e9n-Ortiella; y a l'ueste con Biscarru\u00e9s y Morillo de Galligo.\nHistoria.\nA localidat d'Ayerbe fue conquiesta por o reino d'Arag\u00f3n en 1083, dende l'amanata base abanzata que yera o castiello de Lobarre.\nChaime I d'Arag\u00f3n crey\u00f3 a baron\u00eda d'Ayerbe que en l'anyo 1720 esdevini\u00f3 o marquesau d'Ayerbe.\nToponimia.\nEn bel texto medieval s'escribe \"Ayerb\" u \"Aierb\", como en un texto de 1140 de l'Archivo de lo Pilar:\nParla.\nL'aragon\u00e9s d'Ayerbe forma parte de l'aragon\u00e9s meridional pero tien bellas caracteristicas en com\u00fan con l'aragon\u00e9s occidental y se fa servir a denominaci\u00f3n com\u00fan d'ayerbense pa dicir l'aragon\u00e9s d'os lugars d'a suya comarca. Ayerbe ye una d'as localidaz d'a Plana de Uesca an l'aragon\u00e9s tien mas vitalidat."}
{"id": "1715", "revid": "610", "url": "https://an.wikipedia.org/wiki?curid=1715", "title": "Gagra", "text": "Gagra ye una ciudat d'Abkhasia, a l'ueste de Cheorchia, situata en a costa nororiental d'a mar Negra, a o piet d'os monts d'o Caucaso. O suyo clima subtropical faci\u00f3 de Gagra una popular estaci\u00f3n balnearia en a epoca sovietica.\nEn a baixa Edat Meya bi habi\u00f3 una colonia chenovesa que faci\u00f3 part de Gazera. Dende a guerra d'Abkhasia en a decada de 1990, a ciudat s'ha ito despoblando y arruinando. En 1989 teneba 26.636 habitants, pero actualment en tiene muitos menos debito a la expulsi\u00f3n masiva d'Abkhasia d'a poblaci\u00f3n d'orichen mingreliano y cheorchiano."}
{"id": "1716", "revid": "401", "url": "https://an.wikipedia.org/wiki?curid=1716", "title": "Berl\u00edn", "text": "Berl\u00edn (prenunciato en alem\u00e1n ) ye una ciudat que ye a la vegata a capital d'Alemanya y d'un estato federato (rechi\u00f3n d'Alemanya). A ciudat s'entivoca cheograficament con o estato, que ye rodiato de raso por o de Brandemburgo (veyer mapa), d'o cual se desepar\u00f3 en 1920.\nTrescruzata por o r\u00edo Spree y situata a una a distancia de bels 70 km d'a muga entre Alemanya y Polonia, Berl\u00edn ye a ciudat mas poblata y ampla d'o pa\u00eds, asinas como una d'as mas destacatas en politica d'a Uni\u00f3n Europea (UE). A suya poblaci\u00f3n ye de 3.437.916 habitants en una superficie de 891,68 km\u00b2, con una densidat de poblaci\u00f3n de 3.856 hab/km\u00b2 (2014).\nBerl\u00edn, una ciudat que ya se'n documenta a existencia en o sieglo XII, esti\u00f3 a capital d'o Reino de Prusia, y dimpu\u00e9s de l'Imperio Alem\u00e1n dende a unificaci\u00f3n alemana en 1871 dica a fin d'a Segunda Guerra Mundial con a redota d'o Tercer Reich, am\u00e1s de mientres a Republica de Weimar. Dende 1945 dica 1946, a ciudat esti\u00f3 dividita en cuatre zonas d'ocupaci\u00f3n militar d'os Aliatos. En 1949, a nueva Alemanya Occidental establi\u00f3 a suya capital en Bonn, y a Republica Democratica Alemanya creyata por a Uni\u00f3n Sovietica establi\u00f3 a suya capital en Berl\u00edn, encara que nom\u00e1s en l'antiga Zona d'ocupaci\u00f3n militar sovietica. En 1990 a capital de l'Alemanya reunificata se transfiri\u00f3 a Berl\u00edn dende a ciudat de Bonn.\nA ciudat de Berl\u00edn ye una d'as mas importants metropolis d'Europa, destacando por o suyo papel en a Cultura, a Historia, a Ciencia, os medios de comunicaci\u00f3n y tami\u00e9n por o suyo papel en a politica. Tami\u00e9n ye un activo centro industrial, encara que as suyas industrias son mas que mas en sectors tecnolochicament abanzatos, como telecomunicacions, optoelectronica,Tecnoloch\u00edas d'a Informaci\u00f3n y a Comunicaci\u00f3n, industria automobilistica, inchenier\u00eda biomedica u biotecnoloch\u00eda. En a suya faceta cultural, destaca por os suyos museus, universidatz u orquestas.\nHistoria.\nEncara que a ciudat de Berl\u00edn se fund\u00f3 alto u baixo en 1200, hue en d\u00eda no bi ha repuis d'ixas primeras anyadas d'a ciudat, que en ixe inte yera nom\u00e1s que una chicota localidat establita en as mugas orientals d'o Sacro Imperio Romano Chermanico con os pueblos eslaus encara no chermanizatos. Nom\u00e1s cuan en o sieglo XV Frederico I esdeveni\u00f3 elector d'o Electorato de Brandenburgo s'inici\u00f3 o desembolique de Berl\u00edn, que esti\u00f3 a ciudat que esdeveni\u00f3 a suya capital, mesmo que contin\u00f3 estando a capital d'as succesivas entidaz politicas que naixioron como herencio de Brandenburgo, dica esdevenir en zaguer\u00edas d'o sieglo XX a capital de l'Alemanya reunificata, en o rechimen politico ditL'Imperio Alem\u00e1n. \nEn os anyos 1920 a ciudat de Berl\u00edn yera una d'as ciudaz con una mayor presencia en a cultura europea, pero ixo cambe\u00f3 de raso con l'abanze d'o nazismo y d'o Tercer Reich, en un proceso que remat\u00f3 en zaguer\u00edas d'a Segunda Guerra Mundial con l'apocalipsi d'o nazismo en a batalla de Berl\u00edn entre l'Exercito Royo y a \"Wehrmacht\", rematando con os repuis que encara no heban destruito os bombardeyos aerios d'os Aliatos occidentals mientres a guerra. Cuan remat\u00f3 a guerra, a ciudat qued\u00f3 dividita, en un reflexo d'a mesma divisi\u00f3n d'Alemanya en Alemanya Occidental y Alemanya Oriental, dica a reunificaci\u00f3n d'Alemanya mientres os anyos 1990, cuan a ciudat torn\u00f3 a estar a capital d'una Alemanya una atra vegata unificata. Mientres os anyos 1960 se bi devant\u00f3 o dito muro de Berl\u00edn, que deseparaba, encerclando-la, a parte d'a ciudat que feba parte de l'Alemanya Occidental. Ta la recuperaci\u00f3n d'a suya capitalidat, en chunio de 1991 se vot\u00f3 una en lechislaci\u00f3n especifica en o \"Bundestag\", y en 1999 prencipi\u00f3 o proceso de teslato d'as oficinas gubernamentals dende Bonn enta Berl\u00edn.\nCheograf\u00eda.\nA ciudat de Berl\u00edn se troba situata en una plana, a dita plana chermano-polaca, a 33 metros d'altaria sobre o ran d'a mar, en a confluencia d'o r\u00edo Havel (afluent d'o r\u00edo Elba) con o suyo afluent o r\u00edo Spree. A cantos d'istos r\u00edos se troban muitos lacos, estando mesmo ista a etimoloch\u00eda d'o nombre d'a ciudat, que deriva d'a radiz \"brl\" con o significato de \"puesto humido\" (en cuentas d'a etimoloch\u00eda popular, que relaciona o toponimo con a palabra \"B\u00e4r\", que significa \"onso\".\nActualment Berl\u00edn s'estendilla en un territorio que dista d'este enta ueste una distancia d'alto u baixo 45 km, con una distancia norte-sud de bels 38\u00a0km, rodiato de raso por o estato de Brandemburgo, con o cualo heba formato historicament una unidat.\nAdministraci\u00f3n.\nAdministrativament, Berl\u00edn no ye nom\u00e1s que una ciudat, sino que am\u00e1s ye uno d'os estatos federatos (\"l\u00e4nder\") alemans, estando asinas una ciudat-estato, mesmo que Hamburgo y Bremen. Sindembargo, istas dos ciudaz ya teneban una tradici\u00f3n de sieglos de semi-independencia mientres o Sacro Imperio Romano Chermanico y por contra Berl\u00edn pleg\u00f3 a ixe estatus pos as mesmas circunstancias d'o suyo desembolique urb\u00e1n mientres o sieglo XX y lo consolid\u00f3 en zaguerias d'os anyos 1940, en a posguerra, por a situaci\u00f3n politica alemana. Por ixo a figura d'o suyo alcalde no se denomina asinas, sino que ye formalment o chefe d'un estato alem\u00e1n esleito por o Parlamento estatal.\nAlcaldes.\nLista d'alcaldes democraticos dende 1945:\nDistrictos.\nA ciudat de Berl\u00edn se troba hue y dende l'1 de chinero de 2001 dividita en 12 districtos municipals (dica ixe inte se trobaba dividita en 23): Berl\u00edn-Mitte, Friedrichshain-Kreuzberg, Pankow, Charlottenburg-Wilmersdorf, Spandau, Steglitz-Zehlendorf, Tempelhof-Sch\u00f6neberg, Neuk\u00f6lln, Treptow-K\u00f6penick, Marzahn-Hellersdorf, Lichtenberg y Reinickendorf.\nEsporte.\nInstalacions esportivas.\nEntre as suyas instalacions esportivas cal destacar o Berliner Olympiastadion (Estadio Olimpico de Berl\u00edn) que ye un estadio multiusos con gran capacidat, tami\u00e9n cal destacar o Alte F\u00f6rsterei pa f\u00fatbol y conciertos. D'as instalacions cubiertas destacan os pavillons multiusos Mercedes-Benz Arena que ye de gran capacidat y o Pabell\u00f3n Max Schmeling usau prencipalment ta balonm\u00e1n.\nDica l'anyo 1998 teni\u00f3 un cercuito de carreras pa esportes de motor conoixiu como AVUS en o cual se organiz\u00f3 o gran premio de Formula 1 en suya edici\u00f3n de 1959.\nCompeticions.\nBerl\u00edn tiene una gran capacidat pa organizar eventos de livel internacional, ademas d'instalacions adecuadas pa ixo entre las cualas ha organizau u organiza cal destacar os Chuegos Olimpicos de 1936, fue ciudat siede en os Mundials de F\u00fatbol en as edicions de 1974 y de 2006 y o Campeonato Mundial d'Atletismo de 2009.\nEntre las competicions que organiza anyalment cal destacar a Marat\u00f3n de Berl\u00edn que ye una d'as \"World Marathon Majors\" o circuito mundial d'as millors maratons, y a Internationales Stadionfest una preba d'atletismo que forma parte d'a Golden League."}
{"id": "1718", "revid": "69718", "url": "https://an.wikipedia.org/wiki?curid=1718", "title": "Nueva York", "text": "Nueva York (clamada oficialment City of New York y mas a ormino clamada New York City ta distinguir-la de l'estato de Nueva York) ye a ciudat mas poblada d'os Estaus Unius, y a segunda mas poblada de Nordamerica dimpu\u00e9s de Mexico DF. Tien una poblaci\u00f3n de 8.336.817 habitants (2019), una superficie de 1.214,4 km\u00b2 y una densidat de poblaci\u00f3n de 6.764,18 hab./km\u00b2.\nYe clamada carinyosament a \u00abGran Manzana\u00bb y reconoixida como una d'as mayors metropolis d'o planeta. A suya fama li da o t\u00edtol de \u00abcapital d'o mundo\u00bb y, corroborando ixa credencial, as Nacions Unidas i tienen a suya seu.\nNueva York se troba entre os puestos con mayor densidat d'habitants en os Estaus Unius. A poblaci\u00f3n d'a suya aria metropolitana tien arredol de 21 millons d'habitants, y considerando a suya aria, a densidat ye cuasi igual a 10.000 hab/km\u00b2.\nA ciudat de Nueva York se clava en a costa nord-este d'o pa\u00eds, en o coraz\u00f3n d'una ampla aria metropolitana conoixida como \"tristate\" (\u00abtriestatal\u00bb) por estar en a compleganza entre os estaus de Nueva York, Nueva Jersey y Connecticut.\nOrichen etimolochico.\nAnque o suyo nombre orichinal esti\u00f3 \"Nueva Amsterdam\", por estar una colonia neerlandesa, en 1667 (dimpu\u00e9s d'a Segunda Guerra Anglo-Holandesa) cambi\u00f3 a \"New York\" en honor a Chacobo, duque de York, qui gan\u00f3 a guerra contra os Pa\u00edses Baixos.\nDistrictos d'a ciudat.\nA ciudat de Nueva York ye dividita en cinco districtos: Bronx (The Bronx, orichinariament en holand\u00e9s \"Bronck's\"), New York (Manhattan), Queens (Queens), Kings (Brooklyn, en holand\u00e9s \"Breukelyn\") y Richmond (Staten Island).\nHistoria.\nAntis de l'arribada d'os europeus, a zona de Nueva York yera poblada por tribus nativas amerindias como os lenapes, que ye a mes conoixida. O primer europeo en arribar a la Bad\u00eda de Nueva York d'o cual se tiene conoixencia esti\u00f3 Giovanni da Verrazano, un explorador italianoo a o servicio d'o rei de Francia.\nSieglo XXI.\nNueva York esti\u00f3 o prencipal obchectivo d'os atentaus de l'11 de setiembre de 2001, cuan dos d'os cuatro avions de pasachers secuestrados per terroristas, lo vuelo 11 de American Airlines y lo vuelo 175 de United Airlines, estioron estrellados contra las torres cheminucas d'o World Trade Center, y provocoron lo suyo derrumbe dos horas dimpu\u00e9s y a on murioron cuasi 3.000 personas. En o lugar a on estioron as Torres Cheminucas se construyi\u00f3 un nou complexo con o Memorial del World Trade Center, o One World Trade Center y atros edificios d'oficinas. De lo nuevo rascacielos se faci\u00f3 a devantadera lo 3 de noviembre de 2014, cuasi tres anyos mas tarde de lo prochectau.\nDemograf\u00eda.\nA poblaci\u00f3n de Nueva York yera de 8.443.713 en 2019, 258.814 personas mes que en o censo de 2010; que estioron 8.184.89.\nOrichen y raza.\nA poblaci\u00f3n d'a ciudat de Nueva York ye una d'as mes diversas d'America en l'actualida y a lo largo d'a suya historia. \nEsporte.\nOs esportes mes populars son o b\u00e9isbol, o baloncesto y o f\u00fatbol americano, anque l'esporte mes practicato ye o footing, especialment en Central Park.\nEscaicimientos esportivos.\nEntre os escaicimientos esportivos organizatos en Nueva York destaca a Marat\u00f3n de Nueva York, por a suya larga tradici\u00f3n y fama que ti\u00e9n entre os atletas de tot o mundo.\nEsportistas famosos.\nEntre os esportistas mas famosos cal destacar os chugadors de baloncesto Kareem Abdul-Jabbar, Michael Jordan, Bob Cousy, Dolph Schayes, Billy Cunningham, Lenny Wilkens, Nate Archibald, Kemba Walker, Connie Hawkins y Carmelo Anthony, os chugadors de b\u00e9isbol \u00c1lex Rodr\u00edguez y Lou Gehrig y os tenistas John McEnroe y Jim Courier.\nCiudaz achirmanadas.\nNueva York ye achirmanada con quince ciudaz de tot o mundo:"}
{"id": "1723", "revid": "3972", "url": "https://an.wikipedia.org/wiki?curid=1723", "title": "New York", "text": ""}
{"id": "1724", "revid": "69718", "url": "https://an.wikipedia.org/wiki?curid=1724", "title": "Tokio", "text": "Tokio (en chapon\u00e9s \u6771\u4eac, T\u014dky\u014d) ye a capital \"de facto\" de Chap\u00f3n, situata en o centro-este d'a isla Honshu.\nTokio ye actualment a ciudat mas poblata d'o mundo, con bels 38 millons d'habitants.\nO Instituto de Poblaci\u00f3n, en o suyo informe anyal, preveye que l'anyo 2020 Mumbai (India) pasar\u00e1 a estar a ciudat mas poblata d'o mundo.\nAnque o nombre \"Tokyo\" ser\u00eda una romanizaci\u00f3n mas correcta d'o nombre orichinal, o nombre d'a ciudat ye \"Tokio\" en aragon\u00e9s, castellano, alem\u00e1n, neerland\u00e9s y esperanto, entre atros. En angl\u00e9s y atros idiomas s'escribe Tokyo, anque d'antis mas tami\u00e9n s'escribiba \"Tokio\". En catal\u00e1n s'escribe \"T\u00f2quio\". Atros nombres antigos d'a ciudat son \"Tokei\", \"Edo\" y \"Yedo\".\nTokio tien tres distincions cheograficas en o suyo significato.\n\"As poblacions u superficies son d'alcuerdo a lo censo realizato en l'anyo 2000.\"\nMientres os anyos 1950 y 1960 Tokio teni\u00f3 un gran millora economica, construyendo-se hi a segunda linea de metro en 1954, a Torre de Tokio en 1958 y en os anyos 1960 coincidiendo con os Chuegos Olimpicos de 1964 bi ha un gran cambio en infraestructuras y equipamientos esportivos, turisticos, comunicacions y servicios, construyendo-se hi a primera linea de Shinkansen (T\u014dkaid\u014d Shinkansen), o tren d'alta velocidat chapon\u00e9s, y as instalacions esportivas que encara hue son utilizatas. Tami\u00e9n teni\u00f3 una gran explosi\u00f3n industrial estando o centro d'a industria de Chap\u00f3n que esti\u00f3 referencia mundial en industrias de l'acero, l'automoci\u00f3n, electrodomesticos y elecronica.\nEsporte.\nTokio ye a principal ciudat esportiva de Chap\u00f3n y a on se concentran muitos d'as millors instalacions y d'os suyos equipes profesionals de diferents esportes. L'actividat profesional ye principalment en f\u00fatbol, b\u00e9isbol y sumo, con presencia tami\u00e9n de equipes de baloncesto y voleibol d'alto nivel. A nivel popular a mas d'istos esportes son populars l'atletismo, o tai chi y atras artes marcials.\nInstalacions esportivas.\nBelunas d'as instalacions esportivas de Tokio son heredatas d'os Chuegos Olimpicos de 1958 como l'Estadio Olimpico de Tokio, o Nippon Budokan, o Chimnasio Nacional Yoyogi y o Chimnasio Metropolitano de Tokio, y atras construyitas dimpu\u00e9s como o Tokyo Dome y Meiji-Jingu Stadium de beisbol, o Ry\u014dgoku Kokugikan de sumo.\nCompeticions esportivas.\nTokio esti\u00f3 l'anfitriona d'os Chuegos Asiaticos en a suya edici\u00f3n de 1958, os Chuegos d'a XVIII Olimpiada d'a era moderna en l'anyo 1964, y estar\u00e1 a seu d'os Chuegos d'a XXXII Olimpiada d'a era moderna en l'anyo 2020.\nCada anyada y dende l'anyo 1984 ye a seu d'o Pan Pacific Open y tami\u00e9n d'o Japan Open dica o 2008, de tenis femen\u00edn do cercuito d'a WTA y d'o Japan Open mascul\u00edn d'o cercuito ATP de tenis dica l'actualidat."}
{"id": "1728", "revid": "610", "url": "https://an.wikipedia.org/wiki?curid=1728", "title": "Roma", "text": "Roma ye una ciudat italiana, capital tanto d'Italia como d'a rechi\u00f3n d'o Lazio y d'a provincia de Roma, que se troba situata chunto a o r\u00edo T\u00edber, en a parti central d'o pa\u00eds, am\u00e1n d'a mar Tirrena. A suya poblaci\u00f3n ye de 2.863.322 d'habitants (2013) en una superficie de 1.285,306 km\u00b2, con una densidat de poblaci\u00f3n de 2.228 hab/km\u00b2. Ye a ciudat italiana con un numero d'habitants mas gran, y temi\u00e9n ye a tercera ciudat d'a Uni\u00f3n Europea por a suya poblaci\u00f3n. A mas, en estar la seu d'a Ciudat d'o Vaticano, Roma ye (estando lo solo caso en o mundo) simutaniament la capoital de dos estaus.\nA Ciudat d'o Vaticano, situata en a suya mayor parti en l'interior de Roma, ye a seu d'o papato d'a Ilesia catolica, reconoixito como estato independient por o gubierno italiano en l'anyo 1929 por o Pacto de Letr\u00e1n. A machestuosa cupula d'a Basilica de Sant Per d'o Vaticano, en a Ciudat d'o Vaticano, sobresale sobre l'horizont d'a ciudat. Roma fa parte d'a Organizaci\u00f3n d'as Ciudaz d'o Patrimonio d'a Humanidat, en estar considerada por a UNESCO como Patrimonio d'a Humanidat. Antiparte, ye una ciudat con un important legato cultural, herencio d'a suya historia, en estar tami\u00e9n l'antiga capital d'a Republica Romana, de l'Imperio Romano y seu d'o Papato dende fa alto u baixo 2.000 anyadas. Asinas, ye la ciudat d'o mundo con una mayor concentraci\u00f3n de biens historicos y culturals.\nOrichen etimolochico.\nDiz a leyenda que os bezons Romulo y Remo, fillos de Marte, fuoron albandonatos en naixer. Enfortunadament, una lupa se encarg\u00f3 de aleitar-lis y os ninons creixioron cerenyos. Sindembargo, estando creixitos, Romulo amort\u00f3 a Remo y establi\u00f3 Roma. Hue en d\u00eda, o simbolo d'a ciudat imperial contina estando a lupa con os dos ninos. Tanimientres, lo mas probable ye que l'orichen d'o nombre d'a ciudat seiga derivau d'o nombre d'una \"gens\" estrusca, ditos \"Ruma\".\nCheograf\u00eda.\nLa ciudat de Roma se troba situada en as marguins d'o r\u00edo T\u00edber, que la trescruza en o suyo cam\u00edn enta l'amanada mar Tirrena. En bellos pueyos en una curva d'o r\u00edo se i instaloron os suyos primers habitants, en os clamaus \"siet pueyos de Roma\".\nO territorio d'o municipio (\"comuna\", en italiano) ye muit gran, en haber-se-ie incorporau muitas areas d'a redolada d'a ciudat en que, en estar marismas, no yera posible lo desembolique de l'agricultura y, en consecuencia, yeran rechions despobladas a on no i hab\u00eda que solo paludismo. Modernament, ixo ha feito que la ciudat poseya un amplo rete de zonas verdas y parques arredol d'ella (y que norresmenos la densidat de poblaci\u00f3n d'a ciudat seiga prou baixa). Tami\u00e9n se troban en o suyo term\u00edn comunal bellos chicoz lacos, como lo laco de Bracciano y lo laco de Marignano. Tami\u00e9n i hay una chicota isla fluvial, la isla Tiberina, am\u00e1n d'o Pueyo Capitolino.\nDende lo punto d'anvista d'a Cheoloch\u00eda, lo suelo d'o territorio d'a ciudat de Roma ye conformau por repuis de piroclasto cheneraus fa entre 300.000 y 600.000 anyadas por antigos volcans hue inactivos a lo sudueste d'a ciudat. O r\u00edo Tiber y los suyos afluents erosonioron dimpu\u00e9s ixes repuis y los en sedimentoron, conformando asinas definitivament o paisache romano primichenio. Hue lo territorio romano ye considerau oficialment como un territorio con un baixo risque de sismicidat.\nEncara que lo prencipal curso fluvial d'o term\u00edn municipal de Roa ye lo r\u00edo T\u00edber, tami\u00e9n se i troba lo suyo afluent, o r\u00edo Aniene, que se chune con o T\u00edbar a lo norte d'a ciudat. En estar tan gran la superficie d'o municipio romano, poseye tami\u00e9n un amplo trampo de costa en a mar Tirrena (alto u baixo, 20\u00a0km de costa, estando lo municipio d'Europa con mas costa maritima.\nLa ciudat de form\u00f3 arredol d'os Siet Pueyos de Roma (Pueyo Palatino, Pueyo Aventino, Pueyo Capitolino, Pueyo Quirinal, Pueyo Viminal, Pueyo Esquilino y Pueyo Celio, pero tami\u00e9n se i trobal en o suyo term\u00edn d'atriz chicoz pueyos, mas mas en a suya parte norte, que ye mas montanyosa.\nClima.\nO clima de Roma ye un clima mediterranio (seguntes a clasificaci\u00f3n climatica de K\u00f6ppen, un \"clima Csa\"), ye decir, un clima templau con veranos calidos y temperaturas suaves en ag\u00fcerro y primavera, que gosan estar as estacions con mas plevia (sobre tot noviembre y abril. O verano ye muit caloroso, encara que l'amanada mar Tirrena contribuye a suavizar as temperaturas, con un viento clamau en italiano \"ponentino\", que gosa fer buen ventero de tardadas y de nueiz. En verano y ag\u00fcerro de pueden producir en determinadas condicions tronadas. L'hibierno gosa estar frido, con plevias frecuents.\nHistoria.\nLa ciudat de Roma, por a suya condici\u00f3n como cabecera d'un amplo imperio mientres la Edat Antiga y como seu d'a Ilesia Catolica dende los primers tiempos d'o Cristianismo, adhibiu a la suya capitalidat en primeras d'o Reino d'Italia y (dende 1945) de l'actual Republica d'Italia, ye depositaria d'una luenga y densa Historia, que ha marcau fundament la ciudat actual.\nEdat Antiga.\nPrimeras anyadas.\nSeguntes a tradici\u00f3n romana, la ciudat de Roma se fund\u00f3 lo 21 d'abril de 753 aC (\"ab urbe condita\", seguntes a forma romana de calcular los anyos) por dos chirmans melguizos, Romulo y Remo, que heban estau aleitaus por una lupa dita Luperca. En ixas envueltas lo r\u00edo T\u00edber feba de muga entre los etruscos a lo norte d'o r\u00edo y los umbros a lo sud, con un chicot territorio entre los dos ocupau por os latinos, con bellas tribus de pastors nomadas en os Apenins: sabins, samnitas, marsos, volscos, campans, ausons y oscos. Istos pueblos reculliban l'herencio d'os pueblos italicos, una branca d'os pueblos indoeuropeus plegaus en a Peninsula italica en zaguer\u00edas d'a Edat de Piedra y que facioron dentrar a redolada en a Edat de Fierro, con a clamada \"Cultura de Villanova\" (arredol de 1000 aC). Arredol de 900 aC plegoron os etruscos, con un orichen dica l'inte dubdoso.\nRoma yera alavez una crucillada de camins, en un puesto a on hi heba una pasadera ta trescruzar o r\u00edo, en bel meyo d'a rota comercial que uniba Etruria con Campania y dica on lo r\u00edo T\u00edber yera navegable. O pueyo Palatino parixe que esti\u00f3 lo primer lugar en estar habitau de forma permanent (sobre un muit antigo ansentamiento d'o sieglo XIV aC), estendillando-se dimpu\u00e9s enta lo pueyo Esquilino, con un amplo rete de chicoz lugaroz dende Roma enta la embocadura d'o Tiber en a mar Tirrena, que rematoron en confluyir en una chicota ciudat, formada por latinos que ocupaban la primitiva ciudat y los sabins que ocupaban los pueyos d'o Viminal y d'o Quirinal.\nO reino de Roma.\nDende lo 600 aC os etruscos fundoron a Liga d'as Doce Ciudaz (en basando-se en o modelo d'a Liga chonica) y prencipioron una expansi\u00f3n enta lo sud d'o r\u00edo T\u00edber, enta la Campania. Mientres iste periodo, la primitiva ciudat de Roma yera una monarqu\u00eda baixo lo control etrusco, como amuestra la onomastica d'os suyos reis, dica 510 aC, cuan os romanos destronoron a lo zaguer rei de Roma, Tarquinio lo Soberbio. Mientres o periodo monarquico, Roma heba plegau en o control d'os pueblos latinos, o clamau \"Lacio\", en desplazando a l'antiga ciudat d'Alba Longa, que dica l'inte yera la ciudat mas prestichiosa ta los latinos.\nA Republica romana.\nEn desterrar a lo zaguer rei, Roma esdeveni\u00f3 una Republica de tipo oligarquico, con dos machistraus esleyius por a clase dirichent, os \"patricios\", que yeran os solos habitants d'a ciudat en poseyer a ciudadan\u00eda romana. S'escaicioron en os suyos primers tiempos barallas constants entre patricios y plebeyos qur rematoron en bellas conquiestas socials y politicas d'a \"plebs\" romana.\nEn as primeras anyadas d'a Republica, Roma prencipio una expansi\u00f3n enta lo norte, en absorbindo los territorios d'os estruscos, y enta lu sud, absorbindo a samnitas y oscos, en una situaci\u00f3n de guerra cuasi permanent (Guerra latina, Guerra d'os Diez Anyos que remat\u00f3 con a conquiesta y destrucci\u00f3n d'a ciudat etrusca de Veyes, guerras contra los celtas que heban invadiu Italia...). O 18 de chulio de 387 aC s'escaici\u00f3 la batalla d'Alia, a on os celtas mandaus por Brenno redotoron a los romanos, conquerindo y espullando dimpu\u00e9s la ciudat de Roma, que prencipi\u00f3 poco dimpu\u00e9s a suya reconstrucci\u00f3n fisica y tami\u00e9n a reconstrucci\u00f3n d'o sistema d'alianzas, que s'heba crevau parcialment con a redonta dabant d'os celtas.\nIxo permiti\u00f3 a la Republica romana la conquiesta de cuasi toda la pensinsula italica, dende las planas d'o r\u00edo Po en o norte dica la Magna Grecia en o sud. En os sieglos III aC y Ii aC, s'escaicioron as guerras punicas contra Cartago por o control d'a Mediterrania occidental y las guerras macedonicas contra lo Reino de Macedonya, que rematoron con a expansi\u00f3n de Roma enta lo sud, l'este y l'ueste, con a creaci\u00f3n d'as primeras provincias romanas en Sicilia, Cerdenya, Hispania, Macedonya, Grecia y Africa. Ixas conquiestas se traducioron en l'afluencia de recuros monetarios y de nueva poblaci\u00f3n enta la ciudat de Roma, que prencipio un primer proceso de construcci\u00f3n d'edificios publicos.\nDica lo sieglo I aC s'escaici\u00f3 un proceso de disturbios socials y mesmo de guerras civils, estando un periodo en que conoixemos a las figuras mas destacadas d'o panorama politico, como Tiberio Sempronio Graco y su chirm\u00e1n Cayo, Cayo Mario, Lucio Conelio Sila, Marco Emilio Lepido, Gneu Pompeyo Magno, Marco Licinio Craso, Lucio Serchio Catilina, Marco Tulio Cicer\u00f3n, Chulio C\u00e9sar y Augusto. Tanimientres, mientres istas anyadas Roma estendill\u00f3 lo suyo poder en conquerindo Hispania, la Galia, lo norte d'Africa, Grecia y parte d'os Balcans, Anatolia... dica esdevenir practicament o centro d'o mundo conoixiu.\nL'Imperio Romano.\nEn o 27 aC Augusto, que en a zaguera guerra civil heba formau parte d'un triunvirato vencedor, chunto con Marco Antonio y Marco Emilio Lepido, essdevi\u00e9n \"princeps civitatis\" y se li concede por o Senau lo t\u00edtol d\"'Imperator\", esdevenindo asinas Roma una monarqu\u00eda de feito, encara que en os primeros tiempos formalment se manteneban as institucions republicanas, establindo la primera dinast\u00eda imperial, la dinast\u00eda Chulio-Claudia. Augusto foment\u00f3 un intenso treballo de milloras en a ciudat de Roma, en esviellando muitas d'as suyas edificacions.\nMientres o reinau de Ner\u00f3n, lo zaguer miembro d'a dinast\u00eda, s'escaici\u00f3 lo gran incendio de Roma, o 19 de chulio de l'anyo 64. Lo fuego s'inici\u00f3 am\u00e1n d'o Circo Maximo y dur\u00f3 entre cinco y siet d\u00edas. Seguntes T\u00e1cito, en os suyos \"Annales\", l'incendio dur\u00f3 cinco d\u00edas y destruy\u00f3 cuatre d'os catorce districtos d'a ciudad y que atros siet fuoron muit afectaus. Suetonio, en \"De vita Caesarum\", diz que teni\u00f3 una durada de seis d\u00edas y siet nueiz. O solo historiador en describir l'incendio esti\u00f3 Plinio o Viello, en \"Naturalis Historia\", pero muitos historiadors d'ixas envueltas no mencionan l'episodio. Tanimientres, ye evident que la ciudat de Roma en qued\u00f3 muit danyada. Dende l'incendio dica hue bi ha debat entre los historiadors sobre qui esti\u00f3 lo responsable de l'incendio, que bel-uns atribuyen a lo mesmo Ner\u00f3n.\nAntiparte, dende meyaus d'o sieglo I s'estendill\u00f3 por l'Imperio Romano (y por la ciudat de Roma, que yera la suya capital y centro politico y cultural) una nueva relichi\u00f3n, o Cristianismo, en primeras considerau nom\u00e1s que una secta mas aintro d'o Chuda\u00edsmo pero que bien luego s'estendill\u00f3 mica en mica por todas las capas socials de l'Imperio y d'a ciudat, que esdeveni\u00f3 lo principal centro relichioso d'a nueva relichi\u00f3n en establir-se-ie lo suyo maximo dirichent, lo Papa, no res menos d'as persecucions ciclicas que sufrioron los cristianos dica lo sieglo IV. La primera gran persecuci\u00f3n contra \u00e9ls esti\u00f3 bien luego d'o gran incendio de Roma en l'anyo 64, en culpar Ner\u00f3n a los cristianos d'estar \u00e9ls os responsables, en iniciando asinas la primera d'as grans persecucions contra los cristianos, en a cual parixe que fuoron martirizaus os ap\u00f3stols Sant Pero y Sant Pavlo.\nL'emperador Constant\u00edn I, promulg\u00f3 en la ciudat de Mil\u00e1n en 313 l'Edicto de Constant\u00edn, que decretaba la libertad relichiosa en tot l'Imperio Romano. Dende alavez, s'estendilloron por tot lo territorio imperial nuevas ilesias, y la ciudat de Roma no esti\u00f3 una excepci\u00f3n a ixas construccions. O fenomeno s'amplific\u00f3 dende l'Edicto de Tesalonica d'o 27 de febrero de 380 dictau por Teodosio I, que declaraba lo Cristianismo como la relichi\u00f3n oficial de l'Imperio.\nOs fillos de Teodosio dividioron en dos l'imperio, quedando-se Arcadio con a metat oriental (lo que se conoixe como \"Imperio Bizant\u00edn\") y Honorio la metat occidental, l'Imperio Romano d'Occident, mantenendo-se la capitalidat en Roma dica 395, que se treslad\u00f3 enta Mil\u00e1n y dimpu\u00e9s en 402 enta Ravena, en considerar-se que istas ciudaz yeran mas f\u00e1cils de defender de l'ataque d'os visigodos, que prencipiaban a fer incursions por a peninsula italica. Asinas, Roma dix\u00f3 d'estar lo centro politico de l'Imperio, pero se i manteni\u00f3 como seu d'o Cristianismo, en continar residindo-ie lo Papa.\nEn l'anyo 410 Roma fue espullada por os visigodos mandaus por Alarico, que cremoron la ciudat (que dica l'inte no heba estau espullada dende los tiempos de Brenno y d'as incursions celtas de feba ueito sieglos) estando reconstruyida dimpu\u00e9s con a decisiva intervenci\u00f3n d'os Papas, que poquet a poquet esdeveniban a prencipal autoridat d'a ciudat a toz os livels. Tanimientres, en 455 Roma fue obchecto d'un nuevo ataque y espullamiento, ista vegada a mans d'os vandalos con una flota de 100 barcos mandaus por Chenserico dende lo Reino vandalo que heban establiu en o norte d'Africa. Encara que los Papas tornoron a impulsar la reconstrucci\u00f3n d'a ciudat y que lo Papa Li\u00f3n I evit\u00f3 que los hunnos d'Atila la conquerisen, pocas anyadas dimpu\u00e9s, en 472, Ricimer y Olibrio la tornoron a espullar.\nEdat Meya.\nO 4 de setiembre de 476, Odoacro depone a Romulo Augustulo y esdevi\u00e9n gubernant \"de facto\" d'Italia, rematando asinas con la existencia de l'Imperio Romano d'Occident. Odoacro fue asasinau por Teodorico lo Gran, qui establi\u00f3 lo Reino Ostrogodo d'Italia, que continaba mantenendo la suya capital en Ravena. Cuan os bizantins drestruyoron lo reino ostrogodo y conquirioron Italia en 553, tami\u00e9n conservoron la capitalidat en Ravena. En 568 plegan en Italia los longobardos d'Alboino, que fundan os ducaus d'Espoleto y Benevento en o centro y lo sud d'a peninsula y que esdevienen cuasi independients d'o Reino longobardo en o norte. Tanimientres, la ciudat de Roma, con un chicot territorio arredol, contina en mans bizantinas, fendo parte de l'exarcau de Ravena, como ducau de Roma.\nEn 728 Liutprando, lo rei longobardo, cede a lo Papa Gregorio II bellos territorios fuera d'o ducau de Roma, que feban parte d'o reino longobardo. Sobre ista base, os Papas posteriors chustificoron y reclamoron la existencia d'un estau propio, lo que dimpu\u00e9s estioron os Estaus Pontificios, encara que por bel tiempo mas continoron reconoixendo l'autoridat bizantina. Cuan en 751 se produz a primera intervenci\u00f3n d'o Reino franco en Italia contra los longobardos, remata lo dominio bizant\u00edn en Italia central y Roma esdevi\u00e9n una posesi\u00f3n directa d'o Papa, chunto con os territorios cedius por Liutprando y d'atros territorios que lis ceden los francos dimpu\u00e9s d'a suya conquiesta. En 774, Carlos Magno dentra en Italia en aduya d'o Papa y remata la existencia d'o reino longobando, en incorporando-lo a los suyos dominios y fendo liga con o Papau, reconoixendo-li la suya soberan\u00eda sobre los Estaus Pontificios. Como recompensa, o 24 d'aviento de 800 o Papa Li\u00f3n III coron\u00f3 a Carlos Magno en Roma como \"Emperador d'Occident\", naixendo asinas l'Imperio Carolinchio.\nO 23 d'agosto de 846, una flota de piratas berberiscos desembarca en o puerto d'Ostia y remonta lo r\u00edo T\u00edber dica la ciudat de Roma, espullando edificios de l'arrabal d'a ciudat y fuyindo dimpu\u00e9s por tierra con o bot\u00edn ta Fondi y Gayeta. Dimpu\u00e9s d'iste ataque, lo Papa Li\u00f3n IV fortifica la Ciudat lionina, que alto u baixo se corresp\u00f3n con l'actual Ciudat d'o Vaticano, en debantando la dita \"muralla lionina\".\nMientres la Edat Meya, se producioron en Roma frecuents barallas entre las familias d'a nobleza romana que refirmaban lo papel politico d's Papas y las familias nobles que preferiban refirmar lo poder d'os emperadors. En 1300 o Papa Bonifacio VIII proclam\u00f3 lo primer Chubileu, con o que preteneba reformar lo suyo poder temporal, en plegar en Roma alto u baixo 2 millons de pelegrins. O mesmo papa establi\u00f3 la Universidat de Roma La Sapienza o 20 d'abril de 1303, a travi\u00e9s d'a suya bula \"In supraemae praeminentia Dignitatis\", con l'obchectivo de disponer en a ciudat d'una gran universidat con prestichio reconoixiu. Tanimientres, en 1309 lo Papa Climent V treslad\u00f3 la suya seu a la ciudat d'Aviny\u00f3n y dende alavez tornoron as barallas entre las familias nobles ta lograr o control d'a ciudat, que dentr\u00f3 en un proceso de decadencia dica lo punto que en o sieglo XV la ciudat de Roma no teneba so que arredol de 20.000 habitants. Mientres o breve pontificau de Nicolau V se decidi\u00f3 albandonar bels puestos d'a ciudat que se consideraba que yeran masiau vinclaus a lo paganismo, como lo Later\u00e1n, y decidi\u00f3 la construcci\u00f3n en un nuevo lugar d'una gran basilica, que ye la basilica de Sant Per. Dende alavez la ciudat de Roma qued\u00f3 baixo lo control d'os Papas mientres cuasi cuatre sieglos, que en marcoron la suya vida politica y cultural.\nEdat Moderna.\nO saco de Roma.\nEn primer\u00edas d'o sieglo XVI, lo Papa Climent VII decidi\u00f3 refirmar a lo Reino de Francia en a suya luita con l'Imperio espanyol, que controlaba la mayor parte d'a peninsula italica, en prebando de crebar lo suyo poder en Italia en formando la dica Liga de Conhac con o reino de Francia, o reino d'Anglaterra, lo ducau de Mil\u00e1n, la Republica de Florencia y la Republica de Venecia. Como consecuencia, la familia d'os Colonna, aliaus de l'emperador en a ciudat de Roma, con l'aduya d'o virrei de N\u00e1pols Carlos de Lannoy, prenioron mientres bel tiempo la ciudat en espullando posesions d'os partidarios d'o Papa. Las topas papals y venecianas decidioron esperar que plegasen las tropas francesas ta abanzar enta N\u00e1pols, pero los imperials reunioron un exercito formau por tropas espanyolas baixo lo mando de Carlos de Borb\u00f3n y por tropas de lansquenetz alemans baixo lo mando de Georg von Frundsberg y marchoron enta Roma. Tanimientres, von Frundsberg enferm\u00f3 y Carlos de Borb\u00f3n en preni\u00f3 tami\u00e9n lo mando, marchando unius enta Roma. Francesco Guicciardini, qui mandaba las tropas papals, preb\u00f3 de frenar lo suyo abance, pero lo redotoron. Asinas, alto u baixo 20.000 soldaus imperials se troboron victoriosos pero sin paga, porque los diners ta pagar-lis no i heban plegau. Asinas que se sublevoron y forzoron a lo suyo chefe a dentrar en Roma ta espullar-la, plegando dabant d'as murallas d'a ciudat o 5 de mayo de 1527.\nTa esfender Roma nom\u00e1s hi heba alto u baixo 3.000 soldaus poco entrenaus mandaus por o \"condottiero\" Renzo da Ceri, una xicota colla de ciudadans de Roma agrupaus en una milicia urbana y la Guardia Suiza Pontificia, muit disminuida en o suyo numero en acabar de licenciar a 2.000 d'os suyos miembros. En no tener artiller\u00eda los imperials, decidioron atacar nom\u00e1s haber plegau, en morindo Carlos de Borb\u00f3n en l'asalto d'un arcabuzazo. Ixo remat\u00f3 con cualsiquier repui de disciplina que podese quedar en as tropas imperials, que atacoron cerenyament y prenioron ixe mesmo d\u00eda las murallas de Roma a l'asalto.\nOs repuis d'a Guardia Suiza, 189 soldaus, preboron de resistir en as puertas d'a Basilica de Sant Per, pero bi habi\u00f3 una mortalera y nom\u00e1s en sobrevivioron que 42. Tanimientres, con a suys resistencia permitioron que lo Papa Climent fuyise por un pasadizo secreto enta lo castiello de Sant'Angelo. alavez, as tropas imperials prencipioron un espullamiento sistematico d'a ciudat y d'as suyas riquezas, en exercindo am\u00e1s greus violencias contra los suyos habitants, no respetando so que bellas ilesias espanyolas; mesmo los cardenals partidarios de l'emperador se veyoron obligaus a pagar un rescate ta librar-se'n. Mesmo campesins d'arredol d'a ciudat de feudos d'os Colonna, que heban padeixiu os espullamientos d'as tropas papals, venioron a escape a Roma ta vengar-se'n participar-ie en lo suyo espullamiento, que dur\u00f3 dica que Climent se rind\u00f3 a los imperials lo 6 de chunio, no res menos d'as \u00f3rdens d'o nuevo chefe d'os imperials, Filiberto de Ch\u00e2lons, qui preb\u00f3 de fer tornar en la suya obediencia a los amotinaus.\nDende alavez, Climent poni\u00f3 muita cura en no contrariar los deseyos de l'emperador, y poquet a poquet la ciudat se recuper\u00f3 de l'espullamiento. D'una man, la Reforma protestant, que triunf\u00f3 en tot o norte d'\u00c8uropa, provoc\u00f3 una perdua d'a influencia politica d'o Papau en Europa, encara que contin\u00f3 tenendo-la entre los pa\u00edses catolicos. D'atra man, por contra, s'accentu\u00f3 lo desembolque d'a ciudat, mas que mas a nivel d'o suyo urbanismo: la nobleza d'a ciudat y los prencipals cardenals d'as familias nobles d'Italia se i construyoron suntuosos nuevos palacios en potenciando lo papel de Roma como l'autentico centro cultural d'o mundo en ixas envultas. En particular, lo Papa Sixto V a finals d'o sieglo XVI teni\u00f3 un papel destacau en iste floreiximiento urb\u00e1n de Roma.\nEdat Contemporania.\nLo dominio temporal d'o papa se vey\u00f3 crebau con os escaicimientos posteriors a la Revoluci\u00f3n francesa, cuan las tropas francesas dentroron en os dominios papals y proclamoron a Republica Romana, encara que lo nuevo rechimen no dur\u00f3 so que un anyo, entre lo descontento cheneral d'a poblaci\u00f3n d'a ciudat. Tanimientres, en o marco d'as Guerras napoleonicas, l'emperador Napole\u00f3n Bonaparte dentr\u00f3 en a ciudat con as tropas francesas o 2 de febrero de 1808 y la adhibi\u00f3 a lo Primer Imperio franc\u00e9s en 1809, en proclamando dimpu\u00e9s a o suyo fillo nin\u00f3n como \"Rei de Roma\". En iste periodo l'emperador encarg\u00f3 a Antonio Canova la modernizaci\u00f3n d'a ciudat y orden\u00f3 que se fesen en o Foro Romano las primeras excavacions queolochicas en un sentiu mas moderno, treballo que li encarg\u00f3 a l'arqueologo franc\u00e9s Antoine Chrysostome Quatrem\u00e8re de Quincy.\nCuan en 1813 Napole\u00f3n fue redotau en a batalla de Leipzig, o Primer Imperio franc\u00e9s s'esboldreg\u00f3. Joachim Murat, cunyau y aliau de Napole\u00f3n, decide cambear de bando, ta preservar o suyo t\u00edtol de rei de N\u00e1pols, y las tropas napoletanas de Murat dentran en Roma lo 19 de chinero de 1814. Lo 23 de chinero Napole\u00f3n liber\u00f3 a lo Papa P\u00edo VII, a qui heba manteniu preso, y lo Papa torn\u00f3 en Roma lo 24 de mayo, en recuperando lo suyo poder temporal sobre los Estaus Pontificios, feito sancionau por o Congreso de Viena en 1815. Tanimientres, en Roma s'inici\u00f3 un periodo turbulento que culmin\u00f3 en 1848 con as Revolucions liberals que en Roma significoron la proclamaci\u00f3n de nuevo d'a Republica Romana en 1849, un rechimen politico dominau por as figuras de Carlo Armellini, Giuseppe Mazzini y Aurelio Saffi. A nueva republica no teni\u00f3 una durada so que de cinco meses, en recibir o Papa lo refirme de l'emperador franc\u00e9s Napole\u00f3n III, qui ninvi\u00f3 tropas de l'exercito franc\u00e9s mandadas por o cheneral Nicolas Charles Oudinot ta safocar la rebeli\u00f3n republicana.\nEn primer\u00edas d'os anyos 1860 Victor Manuel II, qui yera rei d'o reino de Cerdenya, heba conseguiu aglutinar a lo suyo reino una parte important d'a peninsula italica en o proceso d'unificaci\u00f3n d'Italia con l'aduya d'o suyo competent primer ministro Camillo Benso di Cavour, y lo 18 de febrero de 1861 proclam\u00f3 lo reino d'Italia. Dende alavez escomencipioron as presions d'o nuevo rei sobre lo Papa P\u00edo IX, en convidando-lo a albandonar lo suyo poder temporal y fer-ne la cesi\u00f3n d'ixe poder sobre Roma a lo nuevo rei d'Italia. Pero Napole\u00f3n III, qui heba colaborau con Victor Manuel II en o proceso d'unificaci\u00f3n italiana (recebindo en contrapartida Niza con la suya redolada y lo condau de Saboya), prefiri\u00f3 continar con o suyo refirme a lo poder temporal d'o Papa, mantenendo en Roma tropas francesas ta garantir la suya protecci\u00f3n, y Victor Manuel teni\u00f3 que asperar un cambeo d'as circumstancias politicas.\nO 19 de chulio de 1870 esclat\u00f3 la Guerra franco-prusiana entre lo Segundo Imperio Franc\u00e9s d'una man y la Confederaci\u00f3n Alemanya d'o Norte y bellos reinos alemans (baixo lo control toz \u00e9ls d'o Reino de Prusia) d'atra man. L'exerito franc\u00e9s, con poca preparaci\u00f3n y sin garra alianza y refirme d'atros pa\u00edses, fue redotau de raso en a batalla de Sedan o 2 de setiembre d'ixe mesmo anyo y Napole\u00f3n III esdeveni\u00f3 presonero y lo politico republicano L\u00e9on Gambetta proclam\u00f3 lo 4 de setiembre la Tercera Republica Francesa. Victor Manuel II, qui yera asperando la suya oportunidat, en faci\u00f3 buena honra d'as circumstancias y decidi\u00f3 d'atacar Roma. O 20 de setiembre as tropas de l'exercito italiano mandadas por o cheneral Raffaele Cadorna esfrecatenoron as murallas de Roma, dentroron en a ciudat y s'escaici\u00f3 la conquiesta de Roma, escaicimiento encara hue celebrau en toda Italia. P\u00edo X se retir\u00f3 en bellas chicotas posesions que li estioron concedidas (l'actual Ciudat d'o Vaticano), y la ciudat de Roma esdeveni\u00f3 la capital d'o Reino d'Italia en substituyindo a Florencia (que l'heba estau dende 1865).\nEn os primers anyos d'o sieglo XX Italia en cheneral y la ciudat de Roma en particular, en estar la capital de l'estau, dentroron en un periodo de bella inestabilidat mientres os succesivos gubiernos de Giovanni Giolitti en a clamada \"era giolittiana\". L'amanixer d'o movimiento obrero organizau en sendicatos y las suyas reivindicacions laborals y socials frent d'o Gubierno y d'a patronal en estioron as causas prencipals, chunto con bello irredentismo d'o nacionalismo italiano que consideraba que encara quedaban territorios habitaus por italianos que feban parte de l'Imperio Austrohongaro y que caleba incorporar a la \"Mai patria italiana\". Giolitti, en prebando d'acontentar a las masas, establi\u00f3 lo sufrachio universal en o reino, encara que \u00e9l no en yera partidario, mesmo que teni\u00f3 que acceptar la Guerra italo-turca en 1911 t'acontentar a lo creixient nacionalismo en o pa\u00eds.\nEn ixas condicions esclat\u00f3 en 1914 la Primera Guerra Mundial y en un primer momento Giolitto dedidi\u00f3 mantener la neutralidat d'o reino d'Italia en considerar que lo pa\u00eds no yera preparau ta la guerra, encara que Italia formalment feba parte d'a Triple Alianza establida en 1882 con l'Imperio Austrohongaro y l'Imperio Alem\u00e1n. Antiparte, se consider\u00f3 que la Triple Alianza yera un tractau de car\u00e1cter defensivo y que Austria no yera pas l'estau agrediu, so que l'estau agresor. Pero en realidat la cuesti\u00f3n prencipal yera que Italia teneba inter\u00e9s en la incorporaci\u00f3n a lo reino de bellas partes de l'Imperio Austrohongaro, en Dalmacia y lo Tirol d'o Sud. Austria ufri\u00f3 a Italia si dentraba en a guerra la colonia francesa de Tunicia, pero la Triple Entente li ufri\u00f3 a Italia los territorios que reclamaba a Austria y finalment lo 3 de mayo de 1915 lo reino d'Italia denunci\u00f3 formalment o tractau d'a Triple Alianza, lo 20 de mayo se votoron en o Parlamento italiano os creditos de guerra y lo 23 de mayo lo reino d'Italia declar\u00f3 la guerra a l'Imperio Austrohongaro (pero no a l'Imperio Alem\u00e1n, con qui no dentr\u00f3 en guerra so que quince meses dimpu\u00e9s). Encara que muitos politicos no yeran favorables a la partecipaci\u00f3n italiana en a guerra, toz \u00e9ls heban votau los creditos que s'amenistaban ta la dentrada en guerra d'o pa\u00eds, con nom\u00e1s que una excepci\u00f3n, os deputaus en o Parlamento italiano d'o \"Partito Socialista Italiano\". Tanimientres, bel-uns d'os suyos dirichents y militants s\u00ed que en yeran partidarios, en destacando entre \u00e9ls un alavez cuasi desconoixiu Benito Mussolini, director d'o diario socialista \"Il Popolo d\u2019Italia\", qui dende 1914 preconizaba con os suyos escritos en o diario la dentrada d'Itaia en a guerra y qui como consecuencia d'a suya postura contraria a la linia oficial d'o partiu en fue expulsau.\nMientres a guerra s'escaicioron bellos desastres militars de l'Exercito italiano, en destacando la batalla de Caporetto en 1917 y las batallas de l'Isonzo mientres toda la guerra, con los suyos estrafuellos de vidas italianas (mientres la guerra Italia padeixi\u00f3 mas d'un mill\u00f3n de muertos). La partecipaci\u00f3n italiana en a guerra exacerb\u00f3 lo nacionalismo italiano y las suyas reivindicacions territorials pero en rematar a guerra con o Tractau de Versailles lo nacionalismo italiano teni\u00f3 una gran decepci\u00f3n en no conceder-se-li a lo pa\u00eds la totalidat d'as suyas reivindicacions.\nAntiparte, l'econom\u00eda d'Italia yera en rematar la guerra completament esboldregada por l'esfuerzo financiero que heba provocau la financiaci\u00f3n d'a guerra y la crisi economica enreci\u00f3 una creixent crisi social y una polarizaci\u00f3n d'a politica italiana, con una oliada de vadas por tot o pa\u00eds. D'una man Benito Mussolini establi\u00f3 en marzo de 1919 los \"Fasci italiani di combattimento\" que en 1921 esdevenioron lo \"Partito Nazionale Fascista\" tenendo como puntos centrals d'a suya politica l'irredentismo italiano y lo corporativismo que teneba como obchectivo rematar con a luita de clases en substituyindo-la por una ambigua \"cooperaci\u00f3n de clases\". D'atra man, lo \"Partito Socialista Italiano\" se dividi\u00f3 en dos partes, moderada y radical, establindo-se en chinero de 1921 lo \"Partito Comunista Italiano\" (secci\u00f3n italiana d'a Internacional Comunista) impulsau por los dirichents Amadeo Bordiga y Antonio Gramsci como reacci\u00f3n a lo faixismo y a la violencia politica que practicaban os suyos \"squadristi\" d'a \"Milizia Volontaria per la Sicurezza Nazionale\" (conoixius popularment como \"camisas negras\").\nEn as eleccions chenerals d'Italia en 1919 s'escaici\u00f3 una redota d'os liberals, que perdioron la suya mayor\u00eda absoluta en o Parlamento italiano, y un amplo creiximiento d'os socialistas, que plegoron en os 156 deputaus. Francesco Saverio Nitti fracas\u00f3 en o suyo intento d'estabilizar lo pa\u00eds y ixo mesmo s'eacaici\u00f3 con un nuevo Gubierno de Giovanni Giolitti. Ixo radicaliz\u00f3 encara mas a la dreita politica italiana, que consider\u00f3 como favorable a los suyos intreses la violencia politica d'os faixistas en as carreras de Roma y de tot lo pa\u00eds. En ixas condicions, Mussolini convoc\u00f3 ta lo 27 d'octubre de 1922 la clamada Marcha enta Roma de toz los faixistas d'Italia. Luigi Facta, qui alavez yera lo Primer ministro d'Italia, preb\u00f3 d'evitar la marcha en pedendo aduya a l'escritor ultranacionalista Gabriele D'Annunzio y lo 25 d'octubre, en trobar la ciudat de Roma ocupada por mils de \"camisas negras\" declar\u00f3 l'estau de setio d'a ciudat, pero lo rei Victor Manuel III rebuy\u00f3 ratificar ixa declaraci\u00f3n y lo 29 d'octubre pedi\u00f3 a Mussolini que formase un nuevo Gubierno, formando-se o Gubierno Mussolini lo 30 d'octubre. Mientres los meses siguients Mussolini lim\u00f3 poquet a poquet las caracteristicas de democracia d'o sistema politico italiano dica plegar en una dictadura faixista.\nMientres o rechimen faixista, que dur\u00f3 vinte anyadas, la ciudat de Roma teni\u00f3 una funda transformaci\u00f3n, esdevenindo l'escaparate d'o nuevo rechimen, que quereba trasnsmitir una imachen de modernidat y de grandeza; y lo mesmo Mussolini s'implic\u00f3 personalment en a transformaci\u00f3n d'a ciudat. Asinas, se destruyoron muitos edificios medievals y renaixentistas ta que la ciudat tenese amplas avenidas, como la Via dei Fori Imperiali a lo canto d'o Coloseu u la Via della Conciliazione ta unir Roma con a Ciudat d'o Vaticano (establita formalment como estau en 1929 con os Pactos lateranenses). Tami\u00e9n naixioron en ixas envueltas bellos nuevos barrios en la ciudat u s'establi\u00f3 Cinecitt\u00e0 t'aglutinar la producci\u00f3n cinematografica italiana y esdevenir un nuevo \"Hollywood\" europeu. Tami\u00e9n destac\u00f3 la construcci\u00f3n d'o nuevo barrio d'Esposizione Universale Roma, construyiu ta que se bi fese una Exposici\u00f3n Universal en 1942 ue en zagueras no se celebr\u00f3 por causa d'a guerra.\nLo rechimen faixista escomencipi\u00f3 una etapa marcada por o militarismo y la exaltaci\u00f3n d'as glorias de l'Imperio Romano como lo suyo antecedent historico. Asinas, en octubre de 1935 Italia invadi\u00f3 l'Imperio d'Etiopia en a Segunda guerra italo-etiope con tropas mandadas por Emilio De Bono y Rodolfo Graziani, en anexionando-se Etiopia. En a Guerra Civil espanyola lo rechimen faixista destac\u00f3 por a suya aduya a los militars sublevaus de Francisco Franco. Tami\u00e9n teni\u00f3 una gran actividat diplomatica ta favoreixer la suya expansi\u00f3n por a mar Mediterrania y en abril de 1939 os italianos invadioron Albania fendo-ne fuera a Ahmet Zogu (qui s'heba autoproclmau reu d'Albania) y proclamoron a Victor Manuel III como rei d'Albania.\nTanimientres, en esclatar la Segunda Guerra Mundial, Mussolini teni\u00f3 en primeras muita caurtela y proclam\u00f3 la neutralidat d'o pa\u00eds. Pero en mayo de 1940, en prencipiar con a-saber-lo d'exito ta lo Tercer Reich la batalla de Francia, Italia dentr\u00f3 en la guerra lo 10 de mayo d'ixa anyada. Mussolini teneba como obchectivo lo control d'a mar Mediterrania en o concepto clamau \"Mare Nostrum italiano. Sindemnargo ixas ambicions toporon con una cruda realidat y en mayo de 1941 l'Exercito britanico redot\u00f3 a los italianos en a campanya d'Africa Oriental, campanya que remat\u00f3 con a rendici\u00f3n oficial d'as tropas italianas lo 16 de mayo de 1941. En a campanya en Africa d'o Norte lo cheneral italiano Rodolfo Graziani atac\u00f3 Echipto con arredol de 250.000 soldaus en setiembre de 1940, pero no abanz\u00f3 muito y decidi\u00f3 d'asperar dica que los britanicos mandaus por Archibald Wavell contraatacoron con a \"Operaci\u00f3n Compass\" en aviento, contraataque que comport\u00f3 la ocupaci\u00f3n d'a metat d'a colonia italiana en l'actual Libia. En a mar Mediterrania tami\u00e9n s'escaicioron importants redotas italianas, como la batalla d'o cabo Spada en chulio de 1940 u la batalla d'o cabo Matapan en marzo de 1941. Antiparte, en octubre de 1940 tropas italianas dende Albania mandadas por Sebastiano Visconti Prasca atacoron lo Reino de Grecia esclatando asinas la Guerra greco-italiana, en la que Grecia recibi\u00f3 lo refirme d'o Reino Uniu pero en noviembre l'Exercito griego contraatac\u00f3 dixando a las tropas italianas en una dif\u00edcil situaci\u00f3n]].\nFracasaus los obchectivos italianos en a guerra, poquet a poquet los Aliaus conquirioron Africa d'o Norte ta desembarcar en Sicilia en chulio de 1943 (\"Operaci\u00f3n Husky\") y redotando-ie a las Potencias de l'Exe. Ista redota teni\u00f3 como consecuencia la destituci\u00f3n de Mussolini por lo rei Victor Manuel III con a consiguient cayida d'o rechimen faixista y la rendici\u00f3n d'italia, que esdeveni\u00f3 dende alavez un campo de batalla dica la fin d'a guerra, con un lento abance d'as tropas aliadas dende lo sud dica lo norte d'o pa\u00eds.\nLa ciudat de Roma, que mientres la guerra heba estau bombardiada por os Aliaus y heba padeixiu la ocupaci\u00f3n militar alemana (con feitos como la mortalera d'as Fosas Ardeatinas), fue liberada por tropas de l'Exercito estausunidense lo 4 de chunio de 1944, recuperando poquet a poquet la normalidat dica la fin d'a guerra.\nLa ciudat de Roma teni\u00f3 mientres os anyos 1950 y 1960 un gran creiximiento y con l'auche d'o turismo esdeveni\u00f3 un important centro d'atracci\u00f3n turistica, en urbaniando-se amplas arias arredol d'a ciudat con nuevos barrios y con infraestructuras como la Gara de Roma Termini, lo metro de Roma u instalacions ta los Chuegos Olimpicos de Roma 1960, refirmando-se la posici\u00f3n d'Italiacomo centro politico, financiero y cultural d'Italia."}
{"id": "1729", "revid": "610", "url": "https://an.wikipedia.org/wiki?curid=1729", "title": "Londres", "text": "Londres (en angl\u00e9s \"London\", pronunciato ) ye una ciudat capital d'Anglaterra y d'o Reino Uniu, que ye una d'as mas grans ciudaz d'Europa. Situata a lo sud de Gran Bretanya y a o canto d'o r\u00edo Tamisa, fue establita por os romanos en o sieglo I sobre un antigo asentamiento d'a tribu celta d'os cantios con o nombre de \"Londinium\". O suyo territorio muga a lo norte con os condaus d'Essex y Hertfordshire, a l'ueste con os condaus de Buckinghamshire y Berkshire, y a lo sud con Kent y Surrey.\nToponimia.\nO toponimo procede de \"Londinium\", adaptaci\u00f3n latina d'un vocable celta que significaba \"ciudat d'a luz\". En aragones ye documentato o emplego de \"Londres\" en textos medievals que fan referencia a lo comercio de productos textils.\nTami\u00e9n en obras historiograficas navarras como o \"Libro de las Cheneracions\" podemos leyer \"Londres\" y una explicaci\u00f3n lechendaria sobre a suya etimoloch\u00eda:\nAmplaria y poblaci\u00f3n.\nEn una superficie de 1.572 km\u00b2 y 32 districtos, a ciudat de Londres tien una poblaci\u00f3n humana de 8.416.535 habitants(2013), que fan d'ista una d'as ciudaz europeas mas densament pobladas, chunto con Mosc\u00fa, Estambul y Par\u00eds, con una densidat de poblaci\u00f3n de 4.700 hab/km\u00b2.\nEn o cens de 2001, o 71% d'os siet millons de habitants se clasificaban en o grupo d'etnia \"blanca\" (en una mala aplicaci\u00f3n d'o concepto etnia), o 10% en a india, bangladesh\u00ed u paquistan\u00ed, o 5% en l'africana, o 5% en a caribe\u00f1a, o 3% en a de razas mixtas y o 1% en a china. A mayor colla relichiosa ye a cristiana (58,2%) y no relichi\u00f3n declarata (15,8%). O 21,8% d'os habitants de Londres son naixitos difuera d'a Uni\u00f3n Europea.\nL'aria metropolitana de Londres tien una poblaci\u00f3n de 13.945.000 habitants. Mayor que todas as poblacions d'Escocia, Galas y Irlanda d'o Norte chuntas. Ye a segunda aria metropolitana mes gran d'Europa, nom\u00e1s superada por l'aria de Mosc\u00fa, y una d'as 20 mayors en o mundo, con una vida y fluxo economico que la situan en o segundo puesto mundial, nom\u00e1s por dezaga d'a ciudat de Nueva York, en Estaus Unius.\nHistoria.\nA ciudat fue establita por os romanos en os anyos 40, esdevenindo a capital d'a Provincia romana de \"Britania\" arredol d'o 100. D'antis mas yera habitata por os \"cantios\", una tribu celta que feba parte d'os britans y que di\u00f3 nombre a la isla de Kent y a Canterbury, y mientres o dominio romano esdeveni\u00f3, con o suyo puerto sobre o r\u00edo Tamisa, a ciudat mas gran d'a provincia. A suya primera cita ye mientres o reinato de Ner\u00f3n, encara que a suya conquiesta por os romanos esti\u00f3 mientres o reinato de Claudio, l'antecesor de Ner\u00f3n.\nEncara que a primera ciudat romana fue destruita de raso arredol d'o 61 mientres a sublevaci\u00f3n de Boudicca, reina d'os \"iceni\", encara que fue esviellata luengo d'a redota d'os sublevatos.\nFue albandonata por os romanos en o sieglo V, que en ixe inte albandonoron toda a isla de Gran Bretanya, y a ciudat qued\u00f3 albandonata de raso en o sieglo VII, cuan os anglos, saxons y chutos la invadioron, encara que muit a man d'a ciudat romana, en l'actual carrera de Aldwych, bi heba un asentamiento sax\u00f3n, dito \"Lundenwic\", que esti\u00f3 l'orichen d'a recuperaci\u00f3n d'a ciudat, que preni\u00f3 importancia cuan torn\u00f3 a ser ocupata l'antiga ciudat romana en os sieglos IX-X. Sindembargo, a ciudat no torn\u00f3 a recuperar-se dica la desaparici\u00f3n de l'amenaza d'os vikingos, que feban incursions en as costas y remontando os r\u00edos navegables (o r\u00edo Tamisa, que trescruza Londres, ye navegable). Asinas, en 994 una flota vikinga conquiri\u00f3 la ciudat.\nA suya importancia fue ratificata con a devantadera d'a seu de Westminster, que prencipi\u00f3 en o sieglo XIII, en estar a ciudat esleyita por Guill\u00e9n \"O Conquiridor\" como a suya capital luego d'a conquiesta normanda d'Anglaterra en 1066. En ixe inte, a residencia reyal se trobaba en l'actual Torre de Londres.\nEn 1640 bi habi\u00f3 una epidemia de peste, con arredol de 30.000 victimas, y en 1666 se produci\u00f3 l'incendio de Londres, que destruy\u00f3 cuasi de raso a ciudat. Destac\u00f3 en a suya reconstrucci\u00f3n o papel de l'arquitecto angl\u00e9s Christopher Wren.\nSindembargo, a creixencia d'a ciudat de Londres (en superficie y en poblaci\u00f3n) esdeveni\u00f3 en o sieglo XIX, con a Revoluci\u00f3n industrial, cuan a ciudat yera o prencipal centro industrial britanico y a capital financiera d'o pa\u00eds.\nMientres a Segunda Guerra Mundial, a ciudat fue bombardiada por a \"Luftwaffe\" en a batalla d'Anglaterra en o dito \"bliz\".\nClima.\nEncara que se diz que ye una ciudat a on as plevias escayecen a ormino, Londres no se troba en a zona d'Anglaterra con mas plevias, que ye situata a l'ueste, encara que bi ha plevias mas a sob\u00e9n que en climas como o clima mediterranio. A presencia d'a nieu ye excepcional, y os suyos veranos son con temperaturas suaus.\nEsportes.\nCompeticions esportivas.\nLondres esti\u00f3 a seu d'os Chuegos Olimpicos de 1908 y os de 1944, que estioron cancelados por a II Guerra Mundial, y organiz\u00f3 os posteriors Chuegos de 1948, tami\u00e9n esti\u00f3 a seu d'os Chuegos Olimpicos de 2012."}
{"id": "1731", "revid": "610", "url": "https://an.wikipedia.org/wiki?curid=1731", "title": "Mosc\u00fa", "text": "Mosc\u00fa (en ruso \u041c\u043e\u0441\u043a\u0432\u0430, \"Moskv\u00e1\"), ye una ciudat de 10,1 millons d'habitants (2002) que ye la capital de Rusia. Ye localizata a o canto d'o r\u00edo Moskva, en a parte europea d'o pa\u00eds, en a provincia d'o Districto Federal Central, encara que en estar a capital d'o pa\u00eds tien una administraci\u00f3n independient d'o suyo districto.\nO nuclio historico de Mosc\u00fa esti\u00f3 en a ribera ezquierda d'o r\u00edo Moskva, en un pueyo, a on hue se troba o Kremlin y a Plaza Roya. A ciudat ye o centro politico, economico y cultural de Rusia. Mosc\u00fa teni\u00f3 gran importancia en a historia rusa, estando a capital d'o Gran ducau de Mosc\u00fa y de l'Imperio Ruso dica Pero I de Rusia, anyo en que fue transferita la capitalidat enta Sant Petersburgo. Dimpu\u00e9s d'a Revoluci\u00f3n rusa, en l'anyo 1917, Mosc\u00fa torn\u00f3 a estar a capital d'a Uni\u00f3n Sovietica. En o suyo centro se troba lo Kremlin de Mosc\u00fa, o \"kremlin\" mas conoixiu d'o pa\u00eds, una antiga fortaleza militar que esdeveni\u00f3 la seu d'o poder d'os zars y que conserv\u00f3 ixa caracteristica mientres o periodo sovietico y tami\u00e9n en l'actual Rusia, en estar la seu oficial d'o president de Rusia; antiparte, lo Kremlin de Mosc\u00fa ye considerau por a Unesco como Patrimonio d'a Humanidat. Tami\u00e9n tienen a suya seu en a ciudat de Mosc\u00fa las dos cambras que conforman l'Asamblea Federal de Rusia en estar lo poder lechislativo en Rusia un sistema bicameral (lo Consello d'a Federaci\u00f3n, que ye la cambra alta, y la Duma Estatal, que ye la cambra baixa).\nO rete de transporte urb\u00e1n d'a ciudat ye amplo, en haber-ie tres aeropuertos (aeropuerto de Mosc\u00fa-Sheremetyevo, aeropuerto de Mosc\u00fa-Domodedovo y aeropuerto de Mosc\u00fa-Vnoukovo), nueu garas de ferrocarril, dos terminals ta lo transporte fluvial de pasachers por o r\u00edo Moskva y un important rete de transporte publico en autob\u00fas y en metro (o metro de Mosc\u00fa, debantau en 1935, con 15 linias de metro alto u baixo 250 garas, que ye famoso por as obras d'arte que se i troban y por a suya decoraci\u00f3n en cheneral).\nEn a ciudat moscovita se i concentra una parte important d'a riqueza economica de Rusia, en producir la ciudat alto u baixo la cuatrena parte d'o PIB de tot o pa\u00eds, y en estar la seu social de cuantismas d'as interpresas rusas.\nMosc\u00fa tami\u00e9n ye a ciudat a o se i trobal bellas d'as mas importants universidatz rusas: Universidat Estatal de Mosc\u00fa, Universidat Tecnica Estatal Bauman de Mosc\u00fa, Conservatorio Chaikovski de Mosc\u00fa, Instituto Estatal de Relacions Internacionals de Mosc\u00fa, Instituto Gerasimov de Cinematograf\u00eda, etc. Destaca tami\u00e9n por a suya importancia cultural en poseyer bellos destacaus museus, como la Galer\u00eda Tretiakov, o Museu Pushkin u l'Armer\u00eda d'o Kremlin, y tami\u00e9n l'afamau Teatro Bolshoi. No nom\u00e1s lo suyo \"kremlin\" ye catalogau por a Unesco como Patrimonio d'a Humanidat, so que tami\u00e9n en son la citada Galer\u00eda Tretiakov, a seu de Sant Basilio de Mosc\u00fa en a plaza Roya, o convento de Novodevichy, a ilesia de l'Ascensi\u00f3n de Kolomenskoye y lo conchunto d'os siet gratacielos de Stalin.\nA suya poblaci\u00f3n ye de 10.450.400 habitants en una superficie de 1.081 km\u00b2, con una densidat de poblaci\u00f3n de 8.537 hab/km\u00b2. Ye asinas a mayor ciudat d'Europa por a suya poblaci\u00f3n, y a suya aria metropolitana tien arredol de 13 millons d'habitants.\nFa parte d'a Organizaci\u00f3n d'as Ciudaz d'o Patrimonio d'a Humanidat.\nEn Mosc\u00fa fuoron celebratos l'anyo 1980 os Chuegos Olimpicos (Chuegos Olimpicos de 1980).\nOrichen etimolochico.\nO nombre d'a ciudat procede d'o r\u00edo que la trescruza, clamato Moscova u Moskva, estando lo nombre antigo d'a ciudat \"\u0433\u0440\u0430\u0434 \u041c\u043e\u0441\u043a\u043e\u0432 [Grad Moskov]\", que literalment significa en ruso \"la ciudat d'o r\u00edo Moskva\". Se desconoix cual ye l'orichen d'a palabra \"Moskva\", encara que las teor\u00edas mas consistents indican que provi\u00e9n de bella luenga fino-ugria charrada en a redolada d'antes mas que i plegasen os pueblos eslaus en a suya expansi\u00f3n enta lo norte, y que en ixa luenga fino-ugria significaba \"escuro\" u \"turbio\".\nHistoria.\nFundaci\u00f3n de Mosc\u00fa.\nEn a planas d'Europa oriental s'establi\u00f3 en l'anyo 862 a Rus de Kiev, un estau fundau por prencipes d'orichen vikinga que reinaban sobre una poblaci\u00f3n mayoritariament d'etnia eslava, y que obteneban la fuent d'o suyo poder economico y politico d'o control d'as rotas comercials que uniban a mar Baltica a lo norte con a mar Negra a lo sud, fuent de comercio important ta l'Imperio Bizant\u00edn. A capital d'ixe estau se trobaba en a ciudat de Kiev y arredol de l'anyo 1000 os suyos prencipes se convirtioron a lo Cistianismo en a suya branca ortodoxa por os suyos contactos con l'Imperio Bizant\u00edn. Mientres o sieglo XI as rivalidaz familiars entre los descendients d'os primer prencipes facioron que oxe primitivo estau se dividise constantment, estando asinas succediu por una constelaci\u00f3n d'una cincuantena de chocoz prencipaus independients u cuasi independients, entre los que destacaban a republica de Novgorod y lo prencipau de Vladimir-Suzdal.\nYe en ixe contexto que se produz a primer cita documental d'a ciudat (citada como \"Moskov\"), en un documento de l'anyo 1147 a on se charra d'un encuentro entre lo prencipe Yuri Dolgorukiy de Vladimir-Suzdal y lo prencipe Sviatoslav Olgovitch de Novgorod-Siverski escaiciu en \"Moskov\", un lugar que perteneixeba en ixas envueltas a lo prencipau de Vladimir-Suzdal. En 1156 Yuri Dolgorukiy debant\u00f3 una chicota fortificaci\u00f3n en fusta en o lugar, dencima d'un chicot pueyo de bels 30 metros d'altaria que dende la suya posici\u00f3n permeteba dominar la marguin cucha d'o r\u00edo Moskva. Estando en a confluyencia d'o r\u00edo Moskva y d'o suyo chicot afluyent o r\u00edo Neglinnaya, se feban servir as auguas d'iste zaguero ta emplenar o foso d'a fortificaci\u00f3n. Un puent permeteba de trescruzar enta la marguin dreita d'o r\u00edo, que no teneba garra ocupaci\u00f3n humana en estar una pa\u00fal plana, que s'inundaba con as creixidas d'o r\u00edo.\nIste chicot lugar\u00f3n ocupaba una chicota superficie, d'alto u baixo 5 hectarias mientres os sieglos XI y XII y teni\u00f3 una primitiva historia bien turbulenta, estando cremau y espullau bellas vegadas mientres ixe periodo. Tanimientres, a monico la ciudat creixi\u00f3, encara que siempre en a marguin ezquierda d'o r\u00edo, en estar la suya marguin dreita una pa\u00fal, como s'ha dito, y que am\u00e1s yera ubierta a los ataques y invasions procedents d'o sud.\nMientres o sieglo XIII, Mosc\u00fa esdeveni\u00f3 un territorio que se cedeba como bien patrimonial a los prencipes hereus d'o prencipau de Vladimir-Suzdal y se i construyoron una residencia prencipesca y tres ilesias en fusta, en destacando entre ellas la mas antiga, adedicada a Sant Chuan Baptista y construyida dencima d'un antigo templo pagano. Tanimientres, en 1223 s'escaici\u00f3 la invasion mongola d'a Rus de Kiev con a batalla d'o r\u00edo Kalka en mayo d'ixa anyada, a on una frontalera de caballer\u00eda de l'Imperio Mongol redot\u00f3 a una coalici\u00f3n de prencipaus rusos, marcando dende alavez fundament la historia d'a redolada. En 1238, dirichius por Batu Khan, os mongols destruyoron de raso toz os prencipaus que conformaban a Rus de Kiev, que dende ixe momento desparixe de raso. Entre as muitas ciudaz destruyidas en ixos anyos se trobaba la ciudat de Mosc\u00fa. Toz os prencipaus rusos esdevenioron tributarios d'os mongols, que se instaloron en a desembocadura d'o r\u00edo Volga en establindo-ie la Horda d'Oro y decidindo sobre toz los antigos prencipaus rusos seguntes los suyos deseyos.\nDica l'inte, Mosc\u00f3 no yera so que una chicota ciudat, pero la suya posici\u00f3n a lo canto d'una tupida selva ufr\u00eda bella protecci\u00f3n a los suyos habitants contra los ataques d'os mongols y am\u00e1s se trobaba situada en un puesto privilechiau ta lo comercio en estar situada en as rotas comercials que levan enta las desembocaduras d'os r\u00edos Volga, Neva y Don. Aleixandre Nevski (literalment, \"Aleixandre d'a Neva\") en faci\u00f3 de Mosc\u00fa un prencipau independient, o prencipau de Mosc\u00fa, que a finals d'o sieglo XIII confi\u00f3 a lo suyo fillo Daniel de Mosc\u00fa, qui n'enampl\u00f3 las mugas en adhibindo-ie a ciudat de Pereslavl-Zalessky y a ciudat de Kolomna a l'este, con a suya fortaleza.\nEn ixas envueltas, lo prencipal d'os prencipaus rusos yera lo prencipau de Vladimir-Suzdal, que teneba la suya capital en a ciudat de Vladimir, y a qui los mongols d'a Horda d'Oro teneban encargau de recullir lo tributo que heban impuesto a los prencipaus. Tanimientres, entre los suyos prencipaus vasallos en destacaban dos, o prencipau de Mosc\u00fa y lo prencipau de Tver, que li disputaban a supremac\u00eda. Miguel III de Vladimir, prencipe de Tver, heba accediu tami\u00e9n a lo prencipau de Vladimir impuesto por os mongols, pero Yuri I de Mosc\u00fa, lo fillo de Daniel, que yera casau con a princesa mongol Kontchaka, chirmana d'o khan \u00d6zbeg, faci\u00f3 servir os suyos vinclos matrimonials con os mongols ta obtener a desposici\u00f3n y muerte de Miguel en 1317, encara que la suya victoria no li vali\u00f3 de muito en estar asasinau por o fillo de Miguel. Lo chirm\u00e1n de Yuri, Iv\u00e1n I de Rusia, obteni\u00f3 la succesi\u00f3n d'o suyo chirm\u00e1n en o prencipau de Mosc\u00fa y tami\u00e9n, con l'alcuerdo d'os mongols, li adhubi\u00f3 lo prencipau de Vladimir-Suzdal. En 1327 Iv\u00e1n faci\u00f3 buena honra d'una rebeli\u00f3n d'o prencipau de Tver contra los mongols ta unir-se a istos y devastar as tierras de Tver. Como recompensa, los mongols li concedioron o t\u00edtol de \"Gran duque\", esdevenindo dende alavez Mosc\u00fa la capital d'o recient establiu Gran Ducau de Mosc\u00fa. O Gran ducau de Mosc\u00fa succedi\u00f3 a lo prencipau de Vladimir como intermediario en as relacions entre los prencipaus rusos y los mongols, estando lo receptor por cuenta d'os mongols d'o tributo que los prencipaus heban de pagar. Am\u00e1s, Mosc\u00fa se trobaba en una situaci\u00f3n privilechiada en excusar-se d'as \"razzias\" d'os mongols contra los atros prencipaus, y esti\u00f3 ista seguridad la que faci\u00f3 que cuantos miembros d'a nobleza rusa con o suyo sequito se i establisen. Os mongols permitioron a los prencip\u00e8s de Mosc\u00fa bellos privilechios, en destacando un de gran importancia: lis permitioron de transmitir a los suyos primochenitos la integridat d'o prencipau, en cuentas de dividir-lo entre todos los suyos fillos como yera costumbre; tami\u00e9n permitioron o treslau d'a seu d'a Ilesia ortodoxa dende Vladimir enta Mosc\u00fa, y dobloron a superficie d'o prencipau, que pas\u00f3 de bels 20.000 km\u00b2 a arredol de 40.000.\nCheograf\u00eda.\nMosc\u00fa ye situata a 120 metros d'altaria sobre o livel d'a mar, estando trescruzata por o Moskva."}
{"id": "1732", "revid": "69718", "url": "https://an.wikipedia.org/wiki?curid=1732", "title": "Istambul", "text": "Istambul, Estambul (d'o turco \"\u0130stanbul\"), Costantinnoble u Costantinoble ye a ciudat mas gran de Turqu\u00eda, y tami\u00e9n una d'as ciudaz mas grans d'Europa, con am\u00e1n de 9.000.000 de habitants en a ciudat (2000) y entre 12 y 15 millons en l'aria metropolitana. Ye tami\u00e9n a capital administrativa d'a provincia d'Istambul.\nA ciudat viella ye prencipalment situada en o estreito d'o Bosforo. Sindembargo, a ciudat muderna ye muito mas ampla y complega os dos cantos (europeu y asiatico) d'o estreito. Entre as atraccions toristicas s'encluyen a Ilesia d'a Divina Sabidur\u00eda (Aya Sofia), Sariyer, Ey\u00fcp y Taksim en o canto europeu, y Beyk\u00f6z, \u00dcsk\u00fcdar, Kadik\u00f6y, Moda, Bostanci y Adalar en o canto asiatico. Como capital que esti\u00f3 de dos d'os imperios mas poderosos d'a Tierra, y ciudat cosmopolita que, t'o sieglo XVI, yera prebablement a mas civilizada y multicultural, Istambul ahuespa molimentos extraordinarios: palacios, ilesias y o hipodromo que datan d'a epoca bizantina; as mezquitas Azul y S\u00fcleymaniye; o Palacio Topkapi, seu d'o poder imperial otom\u00e1n, y atros. Fa parte d'a Organizaci\u00f3n d'as Ciudaz d'o Patrimonio d'a Humanidat.\nAnque dende 1923 a capital de Turqu\u00eda ye Ankara, Istambul sigue estando una ciudat que tien un papel central en a industria, o comercio y a cultura de Turqu\u00eda. Ahuespa mas d'una docena d'universidaz. Ye seu d'o Patriarcato Ecumenico, cabeza d'a Ilesia Ortodoxa Griega.\nNombre.\nSe clam\u00f3 Bizancio dica 330, cuan cambe\u00f3 ta unatra denominaci\u00f3n, en griego \"Konstantino\u00fapolis\" y en lat\u00edn \"Constantinopolis\", emplegando-se'n derivatos en cadaguna d'as luengas d'os pa\u00edses europeus. En la Cronica de Sant Chuan d'a Penya s'escribe \"Constantinnoble\" u \"Costantinnoble\". En o Libro d'os Emperadors s'escribe \"Contastinoble\" con metatesi. Encara que o nombre cambe\u00f3 atra vegata en 1453 con a conquiesta turca otomana, os derivatos europeus de \"Constantinopolis\" s'emplegaban en Occident dica 1930. \nEn o periodo otom\u00e1n os turcos clamaban a la ciudat \"\u0130stanbul\", pero oficialment s'emplegaba o nombre \"Qustantaniyyeh\" (\u0642\u0633\u0637\u0646\u0637\u0646\u064a\u0647) (\"Ciudat de Costant\u00edn\" en arabe). O nombre oficial d'Istambul fue imposato lo 28 de marzo de 1930.\nHistoria.\nEstablita por l'emperador romano Costant\u00edn I lo Gran sobre l'antiga colonia griega de Bisancia (establita por colonos griegos de Megara en 667 aC). En a \"Cronica de los Conquiridores\" en fan menci\u00f3n:\nDende ixe inte \"Bisancia\" u \"Bizancio\" fue conoixito como \"Costantinopolis\" en a suya honor (y en aragon\u00e9s \"Costant\u00edn Noble\", \"Constantinoble\", \"Contastinoble\" y atras variants). Esdevini\u00f3 a capital de l'Imperio Romano de Orient y dimpu\u00e9s esti\u00f3 a capital de l'Imperio Bizant\u00edn. Dezaga d'a Caita de Costant\u00edn Noble (u Conquista de Istambul) en 1453 pas\u00f3 a estar parti y capital de l'Imperio Otom\u00e1n, dic'a suya caita oficial o 1 de noviembre de 1922. Con a proclamaci\u00f3n d'a Republica dirichida por Mustafa Kemal (clamato dimpu\u00e9s Atat\u00fcrk u pai d'os turcos), a capital turca se treslad\u00f3 ta Ankara l'1 d'octubre de 1923.\nO Bosforo.\nO Bosforo (En turco \"Bo\u011faci\u00e7i\") ye un estreito que divide en dos partis a ciudat de Estambul, conectando a lo Mar de Marmara con a Mar Negra.\nBi ha dos puents sobre este estreito. O puent Bogacici (\"Bo\u011faci\u00e7i K\u00f6pr\u00fcs\u00fc\") de 1074 metros de largo esti\u00f3 replenau en 1973. O segundo puent, o Fatih Sultan Mehmet (Fatih Sultan Mehmet K\u00f6pr\u00fcs\u00fc, FSM) posedeix una largaria de 1014 metros, esti\u00f3 replenau en 1988 y se troba a cuasi cinco kilometros a lo norte d'o primer puent.\nT\u00fanel en construcci\u00f3n.\nUn t\u00fanel ferroviario de 13,7 kilometros ye estando construito y se estima a suya rematanza ta 2008. Alto u baixo 1.400 metros d'o t\u00fanel van a construyir-se baixo l'estreito, por meyo d'a tecnica d'acolada d'o canyo, y ye previsto que ser\u00e1 o mas fundo t\u00fanel executau por este metodo (con un maximo de 56 m baixo lo ran de l'augua). O prochecto alufra a construcci\u00f3n d'un metro de 13,3\u00a0km con cuatre estaci\u00f3ns, que unir\u00e1 o centro de Estambul con a urbe oriental y con a urbe occidental.\nMolimentos.\nEstambul ha estau y ye un mezclayo cultural y etnico que han deixau mientres la suya historia numerosos testimonios aquitectonicos y culturals. Per tanto, i hai numerosas mezquitas, ilesias, sinagogas, palacios historicos, edificios civiles y vicos enters pa visitar en a ciudat. Per estas razons la Unesco declar\u00f3 las zonas historicas d'Estambul como Patrimonio d'a Humanidat en l'anyo 1985.\nEntre atros puestos los que no se pueden deixar de visitar son:\nEsporte.\nEn estambul bi ha una gran tradicci\u00f3n esportiva, os esportes mas populars son o f\u00fatbol y o baloncesto."}
{"id": "1734", "revid": "41", "url": "https://an.wikipedia.org/wiki?curid=1734", "title": "Estambul", "text": ""}
{"id": "1737", "revid": "610", "url": "https://an.wikipedia.org/wiki?curid=1737", "title": "Sant Petersburgo", "text": "Sant Petersburgo (en ruso: \u0421\u0430\u043d\u043a\u0442-\u041f\u0435\u0442\u0435\u0440\u0431\u0301\u0443\u0440\u0433, \"Sankt Peterburg\"; nombre d'orichen holand\u00e9s: \"Castiello de Sant Pero\") ye a segunda ciudat en impotancia de Rusia, con alto u baixo cinco millons d'habitants. A suya poblaci\u00f3n ye de 4.661.219 habitants (2005) en una superficie de 606 km\u00b2, con una densidat de poblaci\u00f3n de 7.691,78 hab/km\u00b2.\nTien dentrada a la Mar Baltica por a regudidura d'o r\u00edo Neva, ye o solo puerto de Rusia en a mar Baltica antim\u00e1s d'o enclau de Kaliningrado. Ye un centro industrial (industr\u00eda quimica, textil y construccions mecanicas).\nCambi\u00f3 de nombre cuantas vegadas: Se clam\u00f3 Petrogrado (\u041f\u0435\u0442\u0440\u043e\u0433\u0440\u0430\u0434 \"Petrograd\", que significa \"ciudat de Pero\", adaptaci\u00f3n a lo ruso de \"Peterburg\") entre 1914 y 1924, y Leningrado (\u041b\u0435\u043d\u0438\u043d\u0433\u0440\u0430\u0434 \"Leningrad\" en honor a Lenin) entre 1924 y 1991.\nFue establida por Pero lo Gran en 1703 con o proposito de deslocalizar a capital d'o pa\u00eds, y de feito esti\u00f3 capital de Rusia de 1712 a 1918. A ciudat esti\u00f3 o escenario principal d'as revolucions de 1905 y de 1917 (a revoluci\u00f3n rusa).\nEn l'arquitectura de Sant Petersburgo, se nota la influencia italiana en o sieglo XVIII, y en menor mesura la francesa. O centro urb\u00e1n d'a ciudat ye declarato por a UNESCO \"Patrimonio d'a Humanidat\". Fa parte d'a Organizaci\u00f3n d'as Ciudaz d'o Patrimonio d'a Humanidat.\nHistoria.\nAs suyas primeras anyadas.\nA ciudat fue establita o 16 de mayo de 1703 por o zar Pero I de Rusia, fendo parte d'o suyo programa ta ubrir Rusia a las influencias mudernizadoras occidentals. Ye por ixo que a ciudat s'establi\u00f3 a o canto d'o golfo de Finlandia, en a mar Baltica. Encara que a sob\u00e9n se creye que o suyo primitivo nombre yera \"Sankt Petersburg\", en alem\u00e1n, o nombre esti\u00f3 \"Sint Pietersburg\", en neerland\u00e9s (Pero I heba treballato d'incognito en os Pa\u00edses Baixos), encara que a escape s'imponi\u00f3 o nombre en alem\u00e1n, por estar l'alem\u00e1n a \"luenga franca\" d'a mar Baltica en ixas envueltas.\nS'establi\u00f3 a man d'a desembocadura en a mar Baltica d'o r\u00edo Neva, a on l'Imperio Ruso teneba d'antis mas una fortificaci\u00f3n militar, en una zona d'almarchals salobres. Por ixo a construcci\u00f3n d'a ciudat faci\u00f3 una mortalera entre os obrers que i treballaban, que yeran a sob\u00e9n esviellatos, estando substituyius por siervos de tot o pa\u00eds. En bellas anyadas, i mori\u00f3 o 50% d'os obrers d'ixa anyada.\nO primer edificio d'a ciudat en ser construito fue, ta marcar atra d'as finalidaz d'a ciudat, imponer a presencia rusa en a mar Baltica en o marco d'a Gran Guerra d'o Norte contra Suecia, una fortaleza militar en a marguin dreita d'o r\u00edo Neva. Ista fortaleza fue clamata \"Fortaleza de Pero y Pavlo\" (hue encara existent).\nRevoluci\u00f3n industrial.\nEn 1861, o zar Aleixandre II promulg\u00f3 una lei ta abolir a servitut en l'Imperio Ruso, fendo asinas libres a muitos campesins, que plegoron a la ciudat de Sant Petersburgo, que prencipi\u00f3 asinas a estar o principal centro d'a incipient industria d'o pa\u00eds, en os inicios d'a Revoluci\u00f3n Industrial, millor que Mosc\u00fa, que yera una ciudat que se trobaba mas luent d'as v\u00edas de comunicaci\u00f3n con Europa, o principal comprador d'os productos industrials rusos. Ista industrializaci\u00f3n enforti\u00f3 a clase obrera rusa, concentrata en Sant Petersburgo, a on s'ixemenoron as ideyas d'o Socialismo y d'o Anarquismo en Rusia, por as pobres condicions de vida d'os treballadors."}
{"id": "1742", "revid": "610", "url": "https://an.wikipedia.org/wiki?curid=1742", "title": "Francho Rod\u00e9s Orqu\u00edn", "text": "Francho Rod\u00e9s Orqu\u00edn (Sarinyena, 1960) ye un escritor aragon\u00e9s que ha escrito cuantos libros de poes\u00eda y lexicograf\u00eda en luenga aragonesa. Iste licenciato en Filoloch\u00eda Hispanica fue profesor en o IES \"Biello Arag\u00f3n\" de Samianigo, miembro de l'Academia de l'Aragon\u00e9s (que en ye vocal d'Investigaci\u00f3n) y d'o Rolde \"O Caxico\". En agosto de 2009 se'n dio de baixa d'o Consello d'a Fabla Aragonesa y d'o Consello Asesor de l'Aragon\u00e9s. En lo politico se presento en las eleccions al Senado por Chunta Aragonesista en 1989.\nEn a decada d'os 1980 public\u00f3 os libros de poes\u00eda:\nYe coautor d'o libro \"Antroponimos aragoneses\" (1989) y autor d'o \"Bocabulario aragon\u00e9s d'o botero Pedro Lafuente\", editato en 1996. En ixe mesmo anyo colabor\u00f3 en o \"Bocabulario aragon\u00e9s d'abes d'Europa\". Ha treballato en o curriculum de luenga aragonesa ta Educaci\u00f3n Segundaria que decam\u00edn amaneixer\u00e1. Ye coautor d'o \"Bocabulario Monegrino\" (2005), que reculle un numero important de dentratas (bellas 7.700) y de \"Un borguil de parolas. Bocabulario Dialeutal Escolar\" (2006).\nHa publicato bels articlos entre os que destacan: \"O cambeo -m- &gt; -n- en bels morfemas de cuatrena persona\" (1999), \"Proposa d'una metodoloch\u00eda lesicolochica de l'aragon\u00e9s est\u00e1ndar ta zenzias esperimentals con un eixemplo: a tabla periodica d'os elementos\" (2004) u bella resenya como \"L'aragon\u00e9s de Sasa de Sobrepuerto\" (2006).\nEn 2007 s'ha encargato d'a traducci\u00f3n y la edici\u00f3n d'o treballo \"El Aragon\u00e9s Literario a Finales del Siglo XIV. El Testimonio Del Libro Del Trasoro\", d'a profesora Dawn E. Prince (d'a Iowa State University), publicato en en a revista dichital \"EDACAR\" (Academia de l'Aragon\u00e9s). Tami\u00e9n ye estato o corrector d'a traducci\u00f3n ta l'aragon\u00e9s d\"'Os cuatre Ebanchelios de Nuestro Si\u00f1or Chesucristo\", feita por o escolapio P. Pedro Recuenco y publicata en 2008.\nEn 2016 public\u00f3 la edici\u00f3n critica d'o Libro del Trasoro de Brunetto Latini (colecci\u00f3n Larumbe, Prensas de la Universidad de Zaragoza, 2 volumens), con un estudio ling\u00fcistico y un vuedau lexico."}
{"id": "1743", "revid": "69718", "url": "https://an.wikipedia.org/wiki?curid=1743", "title": "Los Angeles", "text": "Los Angeles (\"Los Angeles\" u \"LA\" en abreviadura en angl\u00e9s; en aragon\u00e9s ser\u00eda \"Os \u00c1nchels\") ye una ciudat d'os Estaus Unius clavata en o estato de California, en a costa de l'oceano Pacifico y a bels 150 kilometros a lo norte d'a muga con Mexico. Ye a capital d'o condau de Los Angeles.\nA suya poblaci\u00f3n ye de 3.957.875 d'habitants en una superficie de 1.290,60 km\u00b2, con una densidat de poblaci\u00f3n de 3.041,30 hab/km\u00b2. Por o suyo numero de habitants, Los Angeles ye a segunda ciudat mas gran en os Estaus Unius dimpu\u00e9s de Nueva York. En a suya aria metropolitana viven bels 16 millions de personas. Respective d'a superficie que ocupa, ye a primera ciudat de Norteamerica y una d'as mayors d'o mundo. L'amplaria dende a suya estrimera norte dica la suya estrimera sud ye de bels 100 kilometros.\nEn a ciudat se troban cuantos puestos famosos. O mas conoixiu ye o barrio de Hollywood, centro d'a industria d'o cine en os Estaus Unius. Antiparte, ye una ciudat olimpica, en estar a seu d'os Chuegos Olimpicos de Los Angeles de 1932 y d'os Chuegos Olimpicos de Los Angeles de 1984. Conta con l'aeropuerto internacional de Los Angeles.\nOrichen etimolochico.\nEn 1769, Gaspar de Portol\u00e1 desembarc\u00f3 en California, en os cantos d'un r\u00edo que clam\u00f3 Nuestra Se\u00f1ora Reina de los \u00c1ngeles (\"Nuestra Sinyora Reina d'os \u00c1nchels\" en aragon\u00e9s). A ciudat que se establi\u00f3 poco dimpu\u00e9s en ixe mesmo puesto adopt\u00f3 parti d'ixe nombre y se clam\u00f3 El Pueblo de Nuestra Se\u00f1ora la Reina de los \u00c1ngeles de Porci\u00fancula (\"O Lugar de A nuestra Sinyora la Reina d'os \u00c1nchels de Porci\u00fancula\" en aragon\u00e9s) nombre que dimpu\u00e9s se simplific\u00f3 por o de El Pueblo de la Reina de los \u00c1ngeles (\"O Lugar d'a Reina d'os \u00c1nchels\" en aragon\u00e9s) d'o que procede l'actual.\nCheograf\u00eda.\nA ciudat de Los Angeles se troba situata a o canto de l'oceano Pacifico, estando a livel d'a mar.\nHistoria.\nLa zona de costa de l'actual Los Angeles esti\u00f3 habitada d'antis d'a plegada d'os primers europeus por tribus amerindias como los tongva, los chumash. Los primers europeus que plegoron a lo lugar en 1542, lideraus por Juan Rodr\u00edguez Cabrillo, un explorador espanyol que reclam\u00f3 l'aria como Ciudat de Dios en nombre d'a Corona de Castiella, pero contin\u00f3 lo suyo viache sin asentar-se en o puesto. \nL'aria de Los Angeles, igual que tot lo estau de California, esti\u00f3 incluyida a meyaus d'o sieglo XVI en o Virreinato de Nueva Espanya. Lo 2 d'agosto de 1769, Gaspar de Portol\u00e1 y lo misionero franciscano Juan Cresp\u00ed plegoron a lo puesto an actualment se troba la ciudat. Cresp\u00ed notific\u00f3 que lo puesto presentaba un gran potencial como lugar d'asentamiento. Dos anyos dimpu\u00e9s, en 1771, unatro fraile franciscano, Jun\u00edpero Serra, orden\u00f3 construyir la Misi\u00f3n Santo Gabriel Arc\u00e1ngel, lo que hue se conoixe como Val de Santo Gabriel. En 1777, lo nuevo gubernador de California, Felipe de Neve, recomend\u00f3 a lo virrey de Nueva Espanya que lo puesto anteriorment recomendau per Juan Cresp\u00ed estase nombrau \"pueblo\". La ciudat esti\u00f3 fundada lo 4 de setiembre de 1781 per un grupo de 44 personas, espanyols amerindios y atros d'orichen africano, con o nombre de \"El Pueblo de Nuestra Se\u00f1ora la Reina de los \u00c1ngeles de Porci\u00fancula\".\nEsporte.\nCompeticions esportivas.\nLos Angeles a estau seu d'os Chuegos Olimpicos de 1932 y d'os Chuegos Olimpicos de 1984, y estar\u00e1 tami\u00e9n seu d'os Chuegos Olimpicos de 2028."}
{"id": "1749", "revid": "610", "url": "https://an.wikipedia.org/wiki?curid=1749", "title": "Washington, DC", "text": "Washington, DC ye a ciudat capital d'os Estaus Unius y ye por s\u00ed mesma o Districto de Columbia (D.C.). A suya poblaci\u00f3n ye de 591.833 habitants (2008), con una densidat de poblaci\u00f3n de 3.306,33 hab/km\u00b2. Con una poblaci\u00f3n de poco mas de 4.700.000 habitants, a suya aria metropolitana ye a 10ena mas poblata en a naci\u00f3n.\nA ciudat de Washington, situata en o Districto de Columbia, a o canto d'o r\u00edo Potomac entre os estaus de Virchinia y Maryland, ye a capital d'una uni\u00f3n federal de 50 estaus. Cuan Estaus Unius declar\u00f3 a suya independencia d'o Reino Uniu, o 4 de chulio de 1776 (agora celebrato como fiesta nacional), existiban 13 estaus, cadag\u00fan d'\u00e9ls sober\u00e1n, cadag\u00fan deseyoso de controlar os suyos propios afers. Os estaus tractoron de conservar a suya soberan\u00eda y independencia aintro d'una confederaci\u00f3n flexible, pero o suyo intento contrimostr\u00f3 estar ineficaz de tot. En 1789 adoptoron una nueva constituci\u00f3n que establiba una uni\u00f3n federal subordinata a un cerenyo gubierno central. En consecuencia, decidioron de fundar una nueva ciudat que no tenese garra vinclo con garra atro d'os estaus que feban parte d'os Estaus Unius, fundaci\u00f3n que se debant\u00f3 o 16 de chulio de 1790 y recibi\u00f3 o suyo nombre en a honor d'o president George Washington.\nLa ciudat de Washington naixi\u00f3 como una ciudat planificada, y esti\u00f3 desenvuelta a zaguers d'o sieglo XVIII, estiando a primera ciudat especialment creyata como centro de gubierno y pa servir como a capital nacional permanent, dimpu\u00e9s que diversas localidaz ostentaran dita posici\u00f3n dende la independencia d'o pa\u00eds. Fue prochectata por l'arquitecto franc\u00e9s Pierre L'Enfant, en zaguer\u00edas d'o sieglo XVIII,\nEn a ciudat se troban a Casa Blanca (residencia d'o President) y o Capitolio (seu d'o Congreso federal), y en as suyas proximidaz o Pentagono (seu d'o mando de l'exercito estausunidense). Am\u00e1s d'estar a seu d'o gubierno, tami\u00e9n ye un punto turistico important, con molimentos como os memorials a os ex-presidents Lincoln, Jefferson y Washington, y o molimento a os cayitos en Vietnam.\nHistoria.\nO Distrito de Columbia, establito o 16 de chulio de 1790, ye un distrito federal, como especifica a Constituci\u00f3n d'os Estaus Unius. O Congreso d'os Estaus Unius ti\u00e9n a maxima autoridat sobre o Distrito de Columbia, encara que n'haiga delegato a suya autoridat, de manera considerable, en mans d'o gubierno municipal d'a ciudat. A zona en a cual se troba situau o distrito orichinal la cedioron inicialment o estau de Maryland y a Mancomunidat de Virchinia. Sindembargo, l'aria que se troba a o sud d'o riu Potomac (alto u baixo 100 km\u00b2) torn\u00f3 enta Virchinia en 1847 y agora fa parte d'o condau d'Arlington y a ciudat d'Alexandria. En consecuencia, dende 1847, a resta d'a superficie que conforma o territorio que agora ye dito Districto de Columbia perteneixeba d'antis mas a o estau de Maryland.\nLugars ta vesitar.\nA ciudat de Washington se tracta d'un punto turistico important, con monumentos y obras arquitectonicas d'especial inter\u00e9s sobre tot arredol d'o National Mall a on destacan:\nAtros puestos ta vesitar son:\nDentre os museus cal destacar:\nEsporte.\nWashington como una d'as grans ciudaz d'o pa\u00eds ti\u00e9n una gran concentraci\u00f3n de equipos d'alto livel, estando una d'as solas doce ciudaz que tienen a lo menos un equipo en as grans ligas y toz han ganau as competicions mas importants. Os Washington Redskins de futbol americano tienen cinco titols de NFL, os Washington Wizards de baloncesto han ganau un campeonato d'a NBA, os Washington Capitals de hockey sobre chelo contan con una Stanley Cup, y os Washington Nationals una World Series de b\u00e9isbol en a suya palmar\u00e9s. Tami\u00e9n cal destacar os equipos de f\u00fatbol mascul\u00edn y femen\u00edn D.C. United y Washington Spirit que chugan en a MLS y en a NWSL respectivament. Os Washington Mystics, equipo de baloncesto femen\u00edn, tami\u00e9n chuga en a mas alta categor\u00eda d'o pa\u00eds a WNBA.\nInstalacions esportivas.\nO estadio mas gran d'a ciudat ye o Estadio Commemorativo Robert F. Kennedy un estadio multiusos con una capacidat de mas de 45.00 espectadors, tami\u00e9n cal destacar o Capital One Arena un pabell\u00f3n polideportivo multiusos con una capacidat de mas de 18.000 espectadors y sustituo d'o Capital Centre.\nCompetici\u00f3ns esportivas.\nA ciudat fue a seu d'o Mundial de f\u00fatbol de 1994 celebrau en Estaus Unius, disputandose partius d'o grupo E, F y un de uitens de final. Tami\u00e9n fue seu de partius d'a primera fase d'o Mundial Femen\u00edn de F\u00fatbol celebrau en o 2003."}
{"id": "1752", "revid": "401", "url": "https://an.wikipedia.org/wiki?curid=1752", "title": "Matematica discreta", "text": "Matematica discreta ye a parti d'as matematicas encargada d'o estudio d'os conchuntos discretos: finitos u infinitos numerables.\nPor un regular se encluyen os siguients temas d'estudio:"}
{"id": "1758", "revid": "61993", "url": "https://an.wikipedia.org/wiki?curid=1758", "title": "Pequ\u00edn", "text": "Pequ\u00edn (chin\u00e9s: \u5317\u4eac, pinyin: B\u011bij\u012bng, forma tradicional: \"Peking\") ye a capital d'a Republica Popular de China y tien una poblaci\u00f3n de 14.230.000 habitants (2002) en una superficie de 16,808 km\u00b2, con una densidat de 847 hab./km\u00b2.\nPequ\u00edn ye una d'as 4 municipalidaz de China, que poseyen un estatus provincial y son baixo lo control dreito d'o gubierno central. Pequ\u00edn ha estato municipalidat dende a creyaci\u00f3n d'a Republica Popular China.\nYe una d'as ciudaz mas grans de China, nom\u00e1s superata por Xangai en cuanto a poblaci\u00f3n. Tami\u00e9n ye un important nugo de comunicaci\u00f3n, pos poseye muitas linias de ferrocarril, autopistas y carreteras. Ye reconoixita actualment como lo coraz\u00f3n cultural, politico y social de China.\nHistoria.\nHistoria dica os mongols.\nEn a rechi\u00f3n de Pequ\u00edn bi ha presencia humana dende l'anyo 1000 aC. A man de Pequ\u00edn encara que en un lugar hue desconoixiu yera l'antiga ciudat de Ji, que esti\u00f3 a capital d'o estau de Yan en o periodo historico de China conoixiu como os \"Reinos combatients\". Ista ciudat fue albandonada en o sieglo VI.\nEn o periodo d'as grandes dinast\u00edas chinesas, a dinast\u00eda Tang y a dinast\u00eda Song, a rechi\u00f3n de Pequ\u00edn yera ocupada nom\u00e1s que por chicotas aldeyas de tipo agricola. Cuan en o sieglo X a dinast\u00eda Liao redot\u00f3 a os Song y lis preni\u00f3 a mayor parte d'o suyo territorio en o norte, incluyindo a rechi\u00f3n de Pequ\u00edn, os Song establioron a suya capital en o sud, en Nanking.\nEn o sieglo XIII plegoron ta o lugar os mongols de Chinguis Khan, que destruyoron as antigas ciudaz. A ciudat de \"Zhongdu\", que heba estau capital d'a dinast\u00eda Chin, fue cremada en 1215.\nO periodo Yuan.\nEn a decada de 1260 Kublai Khan decidi\u00f3 situar a suya capital un poquet a lo nort d'o centro de \"Zhongdu\" y mand\u00f3 construir-la, preparando-se pa rematar a conquiesta de China y fundar a dinast\u00eda Yuan. A ciudat fue baptizata como \"Dadu\" (\"a gran capital\" en chin\u00e9s), que en mongol esdevini\u00f3 \"Daidu\") y esdevini\u00f3 oficialment a suya capital. En as luengas turquicas yera conoixita como \"Khanbalikh\" (\"a ciudat d'o Gran Khan\"). L'antigo nombre de \"Zhogndu\" lo trobamos en \"La Flor de las Ystorias d'Orient\":\nChuan de Mandevilla preni\u00f3 o \"La Flor de las Ystorias d'Orient\" como fuent y transmiti\u00f3 este mesmo toponimo, y por ixo veyemos \"jonig\" en a versi\u00f3n aragonesa d'o \"Libro d'as Marabillas d'o Mundo\":\nPero en o \"Libro de Marco Polo\" podemos veyer a denominaci\u00f3n turquica:\nO feito que Kublai Khan la trigase como capital por estar a man d'as suyas bases de poder en Mongolia faci\u00f3 que con o tiempo esta ciudat prenese importancia encara estando en a muga norte de China.\nAdministraci\u00f3n.\nDistrictos y Vicos.\nBi ha 8 districtos urbans:\nAtros 8 districtos mas se troban en os arredols d'a municipalidat, prencipalment ciudaz satelite, lugarons y comarcas rurals:\nCondaus.\nOs dos condaus de Pequ\u00edn gubernan lugarons y arias rurals mui luent d'a ciudat:\nTurismo.\nA tamas d'o mal feito por a revoluci\u00f3n comunista y o creiximiento urb\u00e1n, como l'espaldadura d'os Hutongs, encara existen bellas atraccions historicas ta o turismo. As mas conoixitas son o ixamplamiento \"Badaling\" d'a Gran Muralla Chinesa, o Palacio de Verano y a Ciudat Vedata. Por o suyo significato politico, tami\u00e9n ye mui vesitata la Plaza de Tian'anmen.\nPuestos famosos :\nCultura.\nEsporte.\nA ciudat de Pek\u00edn ye a seu de muitos equipes que partecipan en as categorias superiors d'os diferents esportes practicatos en China entre os que bi ha de destacar a o Beijing Guoan d'a \"China Super League\" de f\u00fatbol, os Beijing Ducks d'a \"Chinese Basketball Association\", o Beijing Shougang d'a \"Chinese Basketball Association femenina\", os China Sharks d'a \"Asia League Ice Hockey\" y os Beijing Tigers d'a \"China Baseball League\".\nInstalacions esportivas.\nAs instalacions esportivas que destacan en Pequ\u00edn son totas aquellas que se contruyeron pa los Chuegos Olimpicos de 2008 y que conforman o parque olimpico. Entre ellas o Estadio Nacional conoixiu popularment como o niedo, o Pequ\u00edn National Aquatics Center conoixiu como lo cubo d'augua, y o Pequ\u00edn National Indoor Stadium entre atros.\nCompeticions esportivas.\nEsti\u00f3 a seu y organiz\u00f3 os Chuegos d'Asia de 1990, os Chuegos Olimpicos de 2008, y o Campionato d'o Mundo d'Atletismo de 2015 que se faci\u00f3 en o Estadio Nacional de Pequ\u00edn conoixito como \"O Niedo\".\nTami\u00e9n ser\u00e1 seu d'os Chuegos Olimpicos d'hibierno de 2022.\nEsportistas famosos.\nEntre os esportistas mas conoixius en o mundo cal destacar o chugador de baloncesto Yao Ming, o chugador de tenis de mesa Zhuang Zedong, en atletismo destacan u han destacau mientres a suya vita esportiva Liu Xiang qui teni\u00f3 o r\u00e9cord d'o mundo de 110 metros cletas y a marchadora Liu Hong. En Espanya tami\u00e9n son conoixius He Zhi Wen, conoixito como \"Juanito\" y y que ha representau a Espanya en competicions de tenis de mesa, Dong Liu campiona d'o mundo d'atletismo, entrenadora en Espanya y esposa de Luis Miguel Landa y Wu Lei futbolista que chuga en o RCD Espanyol."}
{"id": "1759", "revid": "69718", "url": "https://an.wikipedia.org/wiki?curid=1759", "title": "Xangai", "text": "Xangai (chin\u00e9s: \u4e0a\u6d77, pinyin: Sh\u00e0ngh\u0103i) ye a ciudat mas gran d'a Republica Popular China. Ye situata a lo sud d'o delta d'o Yangtze. En chin\u00e9s, as abreviaduras de Xangai son \"H\u00f9\" (tradicional: \u6eec, simplificato: \u6caa) y \"Sh\u0113n\" ( \u7533 ). \nAdministrativament, Xangai ye una d'as cuatre municipalidaz d'a Republica Popular China, totas ellas administradas dreitament por o gubierno central d'o pa\u00eds. Xangai ye a capital economica de China y tien mas de 4.000 gratacielos. Ocupa una superficie de 6.340,5\u00a0km\u00b2; y una poblaci\u00f3n de trece millons d'habitants 2003.\nO puerto de Xangai ye un puerto que combina parte fluvial y maritima, en l'actualidat ye o puerto mas gran d'o mundo seguntes o movimiento de mercancias mesuradas en TEU.\nDivisi\u00f3n administrativa.\nA ciudat ye dividida en 18 districtos y 1 condau.\nNueu d'istos districtos urbans son situatos en a comarca de \"Puxi\", u parti antiga d'a ciudat, a l'ueste d'o r\u00edo Huangpu.\n\"Pudong\",districto a l'este d'o r\u00edo\u00a0 Huangpu.\n8 districtos son ciudaz satelite, suburbans u rurals:\nEn a isla de Chongming:\nEsporte.\nEquipes.\nD'entre os suyos equipes cal destacar Xangai Shenhua F.C. y o Xangai Port que chugan en a superliga masculina de f\u00fatbol y o Xangai Sharks que chuga en a Chinese Basketball Association.\nCompeticions exportivas.\nD'entre as muitas competicions que se hi celebran cal destacar o GP de China de Formula 1, disputau cada anyo en o Cercuito Internacional de Xangai y o M\u00e1ster de Xangai de tenis.\nCultura.\nSe i celebra lo Festival Internacional de Cine de Xangai."}
{"id": "1760", "revid": "610", "url": "https://an.wikipedia.org/wiki?curid=1760", "title": "Ricardo Mur Saura", "text": "Ricardo Mur Saura ye un antropologo y escritor, naixito de Zaragoza en 1962, anque criato durante la suya nineza en Pandicosa, estudi\u00f3 Machisterio, Filosof\u00eda y Teoloch\u00eda, y Cheograf\u00eda y Historia. As suyas especialidaz son a relichiosidat popular, l'arquitectura romanica y a etnoloch\u00eda. Como mos\u00e9n, fa de parroco y capell\u00e1n de muitos lugars y lugarons de la comarca de la Tierra de Biescas. Uei, tami\u00e9n ye profesor de Relichi\u00f3n en o C.R.A. \"Alto G\u00e1llego\", en a secci\u00f3n de l'I.E.S. \"Biello Arag\u00f3n\", y en a Escuela de Teoloch\u00eda de l'Obispau de Chaca.\nYe autor, antim\u00e1s, de muitas publicacions de conchunta con atros autors, asinas como de bels cincientos articlos de temas d'arte, luengua, historia y antropoloch\u00eda en cuantas revistas y publicacions, como: \"Artosilla, en el coraz\u00f3n de La Guarguera\" (1995), \"Ibort, en tierras del G\u00e1llego\" (1996), \"Sus\u00edn y la ermita de Nuestra Se\u00f1ora de las Eras\" (1997), \"Medianeta, un despoblado de Soduruel\" (1998), \"Por la sierra de Esta\u00fan\" (1999), \"Ubicaci\u00f3n de los monasterios aragoneses\" (2000), \"Viaje a la cuna de Santa Orosia\" (2002) u \"Memoria sobre el camino hist\u00f3rico de Jaca a Yebra de Basa: o camino del pastor\" (2008).\nObras publicatas.\nHa publicato muitos libros: \"O mundo de ro nin\u00f3n... en Panticosa\" (Zaragoza, 1981), \"Geograf\u00eda del voto a San Indalecio\" (Chaca, 1991), \"En torno a la Virgen de la Cueva\" (Chaca, 1992), \"Detr\u00e1s de Uruel. Por los pueblos de Mosen Benito\" (Zaragoza, 1996), \"Con o palo y o rop\u00f3n\" (Chaca, 1996), \"Monta\u00f1as Profundas\" (Uesca, 2002)... Tami\u00e9n ye autor d'una traducci\u00f3n inedita de lo Nuevo Testamento en aragon\u00e9s panticuto. O zaguero libro publicato (2004) ye una novela historica que leva por t\u00edtol \"Aquers tiampos tan enrebullatos\"."}
{"id": "1764", "revid": "610", "url": "https://an.wikipedia.org/wiki?curid=1764", "title": "Signo d'o zodiaco", "text": "En l'astroloch\u00eda occidental, os signos d'o zodiaco representan doce segmentos u divisions iguals d'o zodiaco. Seguntes a teor\u00eda astrolochica, os fenomenos celestials reflectan u gubiernan as actividaz humanas por o prencipio d'o macrocosmos y o microcosmos, asinas que os doce signos se fan servir ta representar doce personalidaz basicas d'as personas.\nOs signos d'o zodiaco en fuents aragonesas.\nEn o \"Libro d'el Trasoro\" dicen:"}
{"id": "1765", "revid": "610", "url": "https://an.wikipedia.org/wiki?curid=1765", "title": "Vietnam", "text": "A Republica Socialista de Vietnam (en vietnamita \"C\u1ed9ng ho\u00e0 x\u00e3 h\u1ed9i ch\u1ee7 ngh\u0129a Vi\u1ec7t Nam\") ye un pa\u00eds y estato d'Asia, o mas oriental d'a peninsula Indochina en o Sudeste asiatico, y muga con China a lo norte, Laos a lo norueste y Cambocha a lo sudueste. A l'este de Vietnam i ye a mar de China Meridional y l'oceano Pacifico (con mas de 3.000\u00a0km de costas), mientres que a o sudueste en ye o golfo de Siam. A capital d'o pa\u00eds se troba en Ciudat Ho Chi Minh, dende a reunificaci\u00f3n de Vietnam en 1976 en rematar a Guerra de Vietnam con a victoria de Vietnam d'o Norte sobre Vietnam d'o Sud y o suyo aliato Estaus Unius.\nVietnam tien una poblaci\u00f3n de 87 millons de personas (lo que fa que s\u00eda o 13eno pa\u00eds mas poblato d'o mundo y o 8eno d'Asia) en una superficie de 329.560 km\u00b2, con una densidat de poblaci\u00f3n de 246 hab/km\u00b2. D'alcuerdo a las cifras oficials, teni\u00f3 un creiximiento d'o 8,17% en o suyo PIB en 2008, lo que fa de Vietnam o segundo pa\u00eds de l'Extremo Orient en rapedo creiximiento economico y o primero d'o Sudeste asiatico.\nPoliticament, Vietnam ye una republica popular, estando l'actual president d'o pa\u00eds Truong Tan Sang y estando-ne o primer ministro Nguyen Tan Dung.\nEncara que Vietnam ye conoixito en o mundo occidental mas que mas por a Guerra de Vietnam y por as guerras anteriors que facioron d'iste pa\u00eds un contino campo de batalla dende primer\u00edas d'os anyos 1940 dica primer\u00edas d'os anyos 1980, poseye una muit intresant cultura y ye una naci\u00f3n con una historia prou antiga, estando am\u00e1s en l'actualidat un pa\u00eds con un potencial economico en contino creiximiento.\nHistoria.\nEncara que o feito historico por o cual gosa estar conoixito Vietnam en os pa\u00edses occidentals ye a succesi\u00f3n de guerras mientres o sieglo XX, que prencipioron con a ocupaci\u00f3n chaponesa mientras a Segunda Guerra Mundial en os anyos 1940 ta de contino enlazar con a Guerra d'Indochina y a Guerra de Vietnam dica meyatos d'os anyos 1970 y que mesmo continaron con a invasi\u00f3n de Cambocha y os chicoz enfrontamientos militars con China en a suya muga norte en os anyos 1980, o pa\u00eds tien una luenga y rica historia, dill\u00e1 d'ixos escaicimientos militars, d'una man como estato independient y d'atra man como un territorio conquiesto bella vegata por os chineses u dende meyatos d'o sieglo XIX por os franceses.\nA colonizaci\u00f3n francesa.\nA presencia colonial francesa prencipi\u00f3 en 1787, cuan sinyoron un tractau con Nguy\u1ec5n Ph\u00fac \u00c1nh (d'a dinast\u00eda Nguy\u1ec5n) por o cualo li atorgaban a suya aduya ta que se proclamase emperador con o nombre de Gia Long, en recebendo como pre a isla de Poulo Condor, en o sud d'o pa\u00eds.\nDende meyatos d'o sieglo XIX Francia teneba prou intr\u00e9s en a ocupaci\u00f3n de territorios colonials en a redolada de l'actual Vietnam. En primeras con l'aduya d'os espanyols (que teneban amanata a suya colonia en Filipinas) pero dimpu\u00e9s en solitario, prencipioron a suya ocupaci\u00f3n en Vietnam en 1858 en desembarcar en la ciudat de \u0110\u00e0 N\u1eb5ng, en a costa occidental d'o territorio. Teoricament, yera nom\u00e1s que ta protecher a os misioners cristianos, pero en a practica as tropas francesas s'estendilloron por o pa\u00eds, en ocupando tami\u00e9n Saig\u00f3n.\nFrancia ocup\u00f3 entre 1862 y 1884 os tres territorios que alavez feban parte de l'actual Vietnam (Cochinchina, Annam y Tonkin) am\u00e1s d'os territorios mugants de Cambocha (1863) y Laos (1893). Con toz istos territorios establi\u00f3 una colonia, denominata Indochina francesa.\nCon a colonizaci\u00f3n francesa, d'una man prencipi\u00f3 una activa explotaci\u00f3n colonial en forma de producci\u00f3n de materias primas, como t\u00e9, caf\u00e9 u tabaco, pero d'una atra man amanixioron cambeos destacatos en a cultura y en a sociedat vietnamitas. En primeras, por l'acceso a la cultura occidental a travi\u00e9s d'o contacto con a luenga franc\u00e9s d'os colonizadors, u tami\u00e9n por a expansi\u00f3n d'o cristianismo en o territorio.\nSindembargo, tami\u00e9n s'estendill\u00f3 por o territorio vietnamita la ideoloch\u00eda d'o nacionalismo, fomentata am\u00e1s por o feito que os franceses no teneban guaire respeto respective d'os dreitos civils d'os vietnamitas. Amanixioron asinas bellos politicos nacionlistas vietnamitas, como Phan Boi Chau u Phan Chu Trinh, encara que qui adquiri\u00f3 dimpu\u00e9s ampla importancia historica esti\u00f3 un atro d'\u00e9ls, Ho Chi Minh.\nSieglo XX.\nSegunda Guerra Mundial.\nMientras a Segunda Guerra Mundial, tropas chaponesas ocuporon o pa\u00eds en 1941 en a dita invasi\u00f3n chaponesa d'Indohina, inicialment nom\u00e1s que como aliatos d'a Francia de Vich\u00e8i que representaba a o Gubierno colonial franc\u00e9s en a colonia d'a Indochina francesa y que en ixas envueltas colaboraba con o Tercer Reich y con as Potencias de l'Eixe mientres o gubierno d'o mariscal Philippe P\u00e9tain. Con a ocupaci\u00f3n d'o territorio vietnamita, os chaponeses preteneban d'una man disponer de bases aerias y bases navals ta controlar a mar de China Meridional y protecher o flanco d'o suyo ataque posterior enta Filipinas (controlata por os Estaus Unius) a l'este y l'abance enta la colonia neerlandesa d'as Indias Orientals Neerlandesas a lo sud, a on esperaban trobar una fuent de suministros de materias primas (mas que mas, petrolio y alimentos en forma de roz). O Exercito franc\u00e9s destinato en Vietnam no s'adhibi\u00f3 como en atras colonias francesas a Charles de Gaulle y a la suya Francia Libre, en prexinar que de fer-lo ser\u00edan atacatos por os chaponeses, pero en os zaguers momentos d'a guerra os chaponeses los desarmoron y facioron prisioners.\nAsinas, a sola resistencia efectiva contra a ocupaci\u00f3n chaponesa de Vietnam y d'a resta d'a Indochina francesa proveniba de guerrillas nacionalistas de cuchas, con muita influyencia comunista (o \"Viet Minh\" se fund\u00f3 en 1941), y estioron istas guerrillas as receptoras de l'aduya militar d'os Aliatos (mas que mas estausunidense, encara que tami\u00e9n britanica), basando en a recepci\u00f3n d'ixos suministros a suya posterior fuerza dimpu\u00e9s d'a redota chaponesa. Am\u00e1s, en amanar-se la fin d'a ocupaci\u00f3n chaponesa, Ho Chi Minh proclam\u00f3 unilateralment a independencia de Vietnam o 2 de setiembre de 1945, antis mesmo de que i plegasen as tropas de l'Exercito britanico que heban de desarmar a los chaponeses, en un chesto que os estausunidenses aprecioron prou y que os britanicos, que teneban as alufras de continar controlando economicament y politica a colonia si ista plegaba en a suya independencia, tami\u00e9n acceptoron prou bien. Antiparte, os chaponeses heban proclamau por a suya parte en os zaguers d\u00edas d'a guerra una cuasi independencia \"de facto\" a travi\u00e9s d'un Gubierno titella ta dificultar a recuperaci\u00f3n d'o poder colonial franc\u00e9s.\nGuerra d'Indochina.\nAsinas, cuan os franceses tornoron en rematar a guerra, troboron un pa\u00eds prou diferent d'o Vietnam colonial anterior a la guerra, a on o nacionalismo heba creixiu substancialment y a on bi heba dezaga d'\u00e9l un poder capaz mesmo de redotar-los en o frent de batalla, con soldatos entrenatos en a guerra de guerrillas y con armamento moderno, a vegatas mesmo mas moderno que as armas que feban servir as tropas francesas. Sindembargo os franceses preboron de restablecer o suyo poder colonial prencipiando asinas un nuevo periodo de luitas, mas que mas en foma de guerra de guerrillas, en o que se conoix como Guerra d'Indochina. En ista guerra os franceses no teneban ni as simpat\u00edas ni o refirme ni d'os britanicos ni d'os estausunidenses y am\u00e1s se troboron con un chenero de guerra, a guerra de guerrillas, que ni conoixeban ni teneban meyos militars ta ganar. Antiparte, os estausunidenses refusoron de colaborar en o esfuerzo de guerra franc\u00e9s, en negando-lis o emplego d'as suyas armas mas modernas, estando asinas obligatos os franceses a fer servir armamento obsoleto procedent d'a suya producci\u00f3n anterior a la Segunda Guerra Mundial u de l'armamento conquiesto a os alemans mientres a guerra.\nO Gubierno franc\u00e9s, en veyer que a v\u00eda militar no plegaba en os suyos obchectivos, preb\u00f3 de plegar en una soluci\u00f3n politica a travi\u00e9s de reunions con os nacionalistas vietnamitas d'o \"Vi\u1ec7t Minh\" lideratos por Ho Chi Minh y prencipioron asinas una serie de reunions en a ciudat suiza de Chinevra. Antiparte, en ixos mesmos momentos os franceses preboron de millorar a suya posici\u00f3n negociadora en controlando parte d'o territorio d'o norte de Vietnam que dica l'inte no controlaban y establioron una base militar en \u0110i\u1ec7n Bi\u00ean Ph\u1ee7, clavata en bel meyo d'a selva tropical, que pensaban que poderban abastecer por v\u00eda aeria a travi\u00e9s d'una chicota pista u aeropuerto militar. Sindembargo, o lider militar vietnamita, V\u00f5 Nguy\u00ean Gi\u00e1p, i veyi\u00f3 a suya oportunidat de dar un golpe definitivo a o poder militar franc\u00e9s y prencipi\u00f3 o setio d'a base, en o que se conoix como batalla de \u0110i\u1ec7n Bi\u00ean Ph\u1ee7, que remat\u00f3 o 7 de mayo de 1954 con l'absoluta redota francesa y a rendici\u00f3n d'as tropas cercatas, que am\u00e1s yeran mas que mas paracayidistas, un cuerpo d'elite aintro de l'exercito franc\u00e9s. Asinas, a posici\u00f3n d'os negociadors vietnamitas qued\u00f3 prou reforzata y en chulio Francia siny\u00f3 os Alcuerdos de Chinevra, seguntes os cualos Vietnam quedaba provisionalment dividito en dos partes: d'una man un Vietnam d'o Norte independient baixo o control d'o \"Vi\u1ec7t Minh\" de Ho Chi Minh, y d'atra man un Vietnam d'o Sud encara tutelato por Francia dica la celebraci\u00f3n posterior d'unas eleccions libres que reunificarban o pa\u00eds.\nGuerra de Vietnam.\nA guerra de Vietnam prencipi\u00f3 cuan Ng\u00f4 \u0110\u00ecnh Di\u1ec7m, un ministro d'o Gubierno de Vietnam d'o Sud con ideoloch\u00eda nacionalista y anticomunista que yera aliato d'os Estaus Unius y que heba conquerito o poder en o pa\u00eds dimpu\u00e9s d'un golpe d'estato feito con l'aduya estausunidense cuan os franceses albandonoron o pa\u00eds, derroc\u00f3 a monarqu\u00eda de B\u1ea3o \u0110\u1ea1i y proclam\u00f3 a Republica, negando-se am\u00e1s a cumplir os Alcuerdos de Chinevra que recull\u00edan a celebraci\u00f3n d'unas eleccions libres ta reunificar Vietnam, en considerar que de fer-se ixas eleccions f\u00e1cil que perdese y que por contra las ganar\u00edan os comunistas.\nEn ixas condicions, os dirichents de Vietnam d'o Norte tami\u00e9n creyeron que yera una buena oportunidat ta organizar una sublevaci\u00f3n en o sud, derrocar a o gubierno nacionalista de Diem y reunificar o pa\u00eds por a fuerza d'as armas sin os risques d'un proceso electoral, considerando a suya acci\u00f3n una simpla continaci\u00f3n d'a Guerra d'Indochina. Ta ixo, reactivoron en 1957 a os guerrillers que heban feito parte d'a resistencia contra Francia y que viviban en o sud, y ninvioron suministros, equipo militar, armas y cuadros politicos y militars enta o sud por medio d'una rota que trescruzaba a selva tropical d'o pa\u00eds dende o norte enta o sud, a dita \"Rota Ho Chi Minh\", en a honor de Ho Chi Minh, l'historico l\u00edder d'a luita por a independencia contra os franceses. Teneban tami\u00e9n l'aduya lochistica d'a China de Mao Zedong y d'a Uni\u00f3n Sovietica de Leonid Brezhnev, que consideraban ista luita en o marco d'a Guerra Fr\u00eda como un medio de socavar a influencia d'os Estaus Unius en a redolada y mesmo en tot o Sudueste d'Asia.\nAsinas, Vietnam d'o Norte atac\u00f3, encara que no con una guerra ubierta, so que presentando a necesidat de reunificar o pa\u00eds y d'aduyar a la poblaci\u00f3n sublevata en o sud seguntes a crida feita por o \"Frent Nacional de Liberaci\u00f3n de Vietnam\". Os estausunidenses, afirmando que a suya intervenci\u00f3n en Vietnam yera nom\u00e1s que ta impedir l'estendillamiento d'o comunismo en Asia, prencipioron por ninviar a los sudvietnamitas aduya militar nom\u00e1s que en forma d'armas y diners, ta enamplar mica en mica a suya intervenci\u00f3n en a guerra en una escalata dende o dito incident d'o golfo de Tonkin, dica plegar a un guerra ubierta con intervenci\u00f3n de mas de 550.000 soldatos mientres a presidencia de Lyndon Baines Johnson. Con a dita ofensiva d'o Tet en 1968 a guerra s'estendill\u00f3 enta os estatos vecins de Laos y Cambocha dica que en 1973 os esttaounitenses principiaron a reducci\u00f3n d'os suyos efctivos militars en Vietnam.\nUna d'as prencipals caracteristicas d'ista guerra esti\u00f3 que, en estar una guerra de guerrillas, no existioron os tradicionals frents delimitatos a on as tropas luitaban, so que se bas\u00f3 en a presencia de bases militars de l'Exercito estausunidense dende a cualas as suyas tropas prebaban de controlar os territorios d'arredol, y en l'emplego de tacticas de guerrilla por os nord-vietnamitas ta controlar as rotas de comunicaci\u00f3n norte-sud a travi\u00e9s d'a selva tropical y mantener a suya capacidat de luita. Antiparte, os guerrillers nord-vietnamitas tami\u00e9n facioron servir accions de sabotache en a retraguarda estausunidense, atacando a os suyos soldatos en as grans ciudaz. En emplegar-ne ixas tacticas toz dos bandos, esti\u00f3 una guerra con gran proporci\u00f3n de baixas entre a poblaci\u00f3n civil, que am\u00e1s habi\u00f3 de sufrir os resultatos y consecuencias d'as armas quimicas que faci\u00f3 servir l'Exercito estausunidense, como o conoixito achent narancha, un defoliant quimico con o que miraban de fer que os \u00e1rbols perdesen as suyas fuellas y facilitar asinas a luita contra as guerrillas, y que provoc\u00f3 muitos casos de c\u00e1ncer y atras malaut\u00edas, mesmo dimpu\u00e9s de rematar a guerra. Muitas d'as tierras de cautivo d'o pa\u00eds fuoron afectatas por a contaminaci\u00f3n producita por a guerra quimica.\nTami\u00e9n esti\u00f3 una guerra amplament cubierta por os medios de comunicaci\u00f3n, estando asinas a primera guerra a on se feban emisions en directo d'as accions de guerra, feito que teni\u00f3 muita importancia en a opini\u00f3n publica estausunidense, chenerando en a sociedat d'ixe pa\u00eds un activo movimiento pacifista contrario a la partecipaci\u00f3n estausunidense en a guerra, dica que en 1973 as tropas estausunidenses rematoron a suya partecipaci\u00f3n dreita en as accions militars y albandonoron progresivament o pa\u00eds, fendo asinas que en 1975 s'esboldregase o rechimen de Vietnam d'o Sud rematando asinas a guerra con a victoria total d'o Vietnam d'o Norte y con a reunificaci\u00f3n d'o pa\u00eds.\nVietnam reunificato.\nEn rematar a guerra, s'unific\u00f3 de nuevo o pa\u00eds, tal como reculliban os Alcuerdos de Chinevra, pero dimpu\u00e9s de mas de 20 anyadas de guerra y, am\u00e1s, sin a celebraci\u00f3n d'as eleccions libres que se deciba en os Alcuerdos. O nuevo pa\u00eds adopt\u00f3 o nombre oficial de \"Republica Socialista de Vietnam\", en establindo-se a suya capital en l'antiga ciudat de Saig\u00f3n, que heba estato a capital de Vietnam d'o Sud, en rebaptizando-la con o nombre de Ciudat Ho Chi Minh en a honor de Ho Chi Minh, l'antigo lider d'as guerras colonials contra os franceses.\nO nuevo pa\u00eds unificato esdeveni\u00f3 aliato d'a Uni\u00f3n Sovietica en as suyas barallas con a China mao\u00edsta, plegando mesmo a tener bellos chicoz choques militars en a suya muga con China. Am\u00e1s, en 1978, dimpu\u00e9s de tener atros choques militars con Cambocha a l'ueste, as tropas vienamitas invadioron a Kampuchea Democratica, que yera o nombre que Pol Pot (aliato d'os chineses) heba dato a o pa\u00eds. A invasi\u00f3n remat\u00f3 con o rechimen dictatorial y chnocida de Pol Pot pero as tropas vietnamitas, en numero d'alto u baixo 100.000 soldatos, i pemaneixioron mientres os anyos 1980.\nCheograf\u00eda y clima.\nVietnam tien una superficie de bels 331.688\u00a0km\u00b2 (sin d'encluir as islas de Hoang Sa y Truong Sa), estando asinas una miqueta mas gran que Italia y alto u baixo con a mesma grandaria que Alemanya. A longaria total d'as suyas mugas internacionals ye de 4.639\u00a0km. A suya topograf\u00eda se basa en tozals y montanyas con densas selvas, estando a tierra plana nom\u00e1s que un 20% d'a suya superficie. As montanyas cubren un 40% d'a superficie d'o pa\u00eds, estando un atro 40% formato por chicoz tozals y un 42% cubierto de selvas tropicals. En a parti norte d'o pa\u00eds trobamos prencipalment mesetas y o delta d'o r\u00edo Royo. O Phan Xi P\u0103ng, situato en a provincia de L\u00e0o Cai, ye a montanya mas alta de Vietnam con 3.143 metros d'altaria. O sud se divide entre planas costeras, a cordelera Annamita y zonas con grans selvas. \nO delta d'o r\u00edo Royo (conoixito en vietnamita como \"S\u00f4ng H\u1ed3ng\") ye una rechi\u00f3n con forma de trianglo de bels 15.000\u00a0km\u00b2; ye mas chicot, pero mas desarrollato y densament poblato que o delta d'o r\u00edo Mekong. En dentrar en o golfo de Tonk\u00edn o r\u00edo Royo ha deixato una cantidat graniza de depositos aluvials en forma de sedimentos mientres os zaguers milenios, enantando enta o golfo bels 100 metros cada anyo. O delta d'o Mekong tien una superficie de bels 40.000\u00a0km\u00b2, formando una plana de nom\u00e1s de tres metros sobre a ran d'a mar, trescruzando un laberinto de canals y r\u00edos. Os sedimentos transportatos por o Mekong y os suyos afluyents fan que o suyo delta abance entre sesanta y ueitanta metros anyals enta la mar.\nA causa d'as diferencias en a latitut y a la gran variedat topografica d'o pa\u00eds, o clima de Vietnam var\u00eda prou entre un puesto y atro. Asinas mientres l'hibierno u estaci\u00f3n seca, que dura dende noviembre dica abril, os vientos monzonicos dentran por o nord-este dende a costa chinesa y trescruzan o golfo de Tonk\u00edn, prenendo gran humidat; estando l'hibierno en muitas partis d'o pa\u00eds seco en contimparaci\u00f3n con o verano a on que pleve muito mas. A temperatura meya anyal ye mayor en as planas que en as montanyas y mesetas y en o sud que en o norte. As temperaturas en as planas d'o sud (Ciudat Ho Chi Minh y o delta d'o Mekong) var\u00edan muito y pueden estar entre os 21 y os 28\u00b0C a lo largo de l'anyo. Os cambios d'estaci\u00f3n en as montanyas y mesetas y en o norte son mas fuertes y pueden variar entre os 5\u00a0\u00b0C en aviento y chinero y os 37\u00a0\u00b0C en chulio y agosto.\nGubierno y politica.\nA Republica Socialista de Vietnam ye gubernata a travi\u00e9s d'un sistema muit centralizato dirichito por o Partiu Comunista de Vietnam (\"\u0110\u1ea3ng C\u1ed9ng S\u1ea3n Vi\u1ec7t Nam\"), conoixito d'antis mas como o \"Partiu d'o Treballo de Vietnam\". O Gubierno de Vietnam ye en teor\u00eda independient d'o partiu, pero en a practica recibe a mayor\u00eda d'as suyas instruccions dende o partiu.\nOrganizaci\u00f3n politico-administrativa.\nVietnam se divide en 8 rechions, 50 provincias y tres municipalidaz.\nProvincias de Vietnam.\nAn Giang, Ba Ria-Vung Tau, Bac Thai, Ben Tre, Binh Dinh, Binh Thuan, Can Tho, Cao Bang, Dac Lac, Dong Nai, Dong Thap, Gia Lai, Ha Bac, Ha Giang, Hanoi, Ha Tay, Ha Tinh, Hai Hung, Hai Phong, Ciudat Ho Chi Minh, Hoa Binh, Khanh Hoa, Kien Giang, Kon Tum, Lai Chau, Lam Dong, Lang Son, Lao Cai, Long An, Minh Hai, Nam Ha, Nghe An, Ninh Binh, Ninh Thuan, Phu Yen, Quang Binh, Quang Nam-Da Nang, Quang Ngai, Quang Ninh, Quang Tri, Soc Trang, Son La, Song Be, Tay Ninh, Thai Binh, Thanh Hoa, Thua Thien- Hue, Tien Giang, Tra Vinh, Tuyen Quang, Vinh Long, Vinh Phu, Yen Bai.\nDemograf\u00eda.\nPoblaci\u00f3n.\nO censo mas recient (2019) ha estimau a poblaci\u00f3n de Vietnam en bels 96 millons de personas. Os vietnamitas, son un 86,2% d'a poblaci\u00f3n. A mayor densidat de poblaci\u00f3n d'o pa\u00eds se concentra en as suyas arias aluvials y en as planas costeras. Os vietnamitas son o grupo social mayoritario d'o pa\u00eds y por ixo controlan as suyas politica y econom\u00eda. Bi ha mas de 54 minor\u00edas etnicas en tot o pa\u00eds. A mayor\u00eda d'istas minor\u00edas etnicas, como os muong, son estreitament relacionatos con os vietnamitas, y gosan trobar-se en as mesetas que cubren os dos tercios d'o territorio. Antis d'a Guerra de Vietnam a poblaci\u00f3n d'a Meseta Central yera degar (\"indichena\"). Os hoa (chineses vietnamitas) y khmer krom viven en as planas. As minor\u00edas etnicas mas importants incluyen os miao, os yao, os tai, os tailandeses, y os nung. Entre 1978 y 1979, bels 450.000 chineses albandonoron Vietnam.\nIdiomas.\nOs vietnamitas parlan o idioma vietnamita como luenga nativa. D'antis mas iste idioma s'escribiba emplegando os caracters chineses. En o sieglo XIII o vietnamita desarroll\u00f3 lo suyo propio sistema de caracters dito Ch\u1eef n\u00f4m. A famosa obra de Nguy\u1ec5n Du \"\u0110o\u1ea1n tr\u01b0\u1eddng t\u00e2n thanh\" (en aragon\u00e9s \"A Historia de Kieu\") fue escrita en Ch\u1eef n\u00f4m. Mientres o periodo colonial franc\u00e9s s'empleg\u00f3 lo Qu\u1ed1c ng\u1eef u alfabeto romanizato d'o vietnamita, desarrollato en o sieglo XVII por o chesuita Alexandre De Rhodes y atros misioners catolicos. En ista epoca l'alfabeto romanizato se faci\u00f3 popular en a educaci\u00f3n, emplegando-se encara hue.\nTami\u00e9n se charran atras luengas minoritarias en Vietnam. As mas comuns son o tai, m\u01b0\u1eddng, khmer, chin\u00e9s, n\u00f9ng, y h'm\u00f4ng. O franc\u00e9s, como herencio d'o pasato colonial, ye encara parlato por bels viellos vietnamitas como segunda luenga, pero ye perdendo popularidat en favor d'atras luengas occidentals. Vietnam ye miembro d'a Francofon\u00eda.\nO ruso\u00a0 \u2014 y en menor mesura l'alem\u00e1n, checo, u polaco\u00a0 \u2014 son conoixitos por bellas familias que tenioron relacions con l'antigo bloque sovietico. En os zaguers anyos, angl\u00e9s s'ha feito mas popular como segunda luenga. O estudio de l'angl\u00e9s ye obligatorio en a mayor\u00eda d'as escuelas. O chin\u00e9s y o chapon\u00e9s tami\u00e9n s'han feito populars.\nGastronom\u00eda.\nA cocina de Vietnam, como totas as cocinas d'a zona, ye rica y variata, con platos que van dende os mas refinatos dica os mas sencillos.\nYe una cocina mas que mas sana, que fa servir pocas grasas y una gran variedat de verduras.\nO \"G\u1ecfi Cu\u1ed1n\" ye una forma de minchar tipica de Vietnam. Consiste en combinar una serie d'ingredients: gambas, peix u trozos de salchicha, con trocez de mango verde, allo, pimento picant verde, embolicatos en fuellas verdas. Os mesmos ingredients se pueden tami\u00e9n embolicar en seccions de pasta muit fina, cuasi transparent, preparando uns rollez con os ingredients. Istos rollez a sob\u00e9n se minchan mientres se van fendo, pero tami\u00e9n se pueden servir ya preparatos.\nSon muit comuns como plato diario as diversas sopas de fideus. Bi ha un tipo de fideu vietnamita que ye muit gordo y que se mincha en sopas claras con trozos de toc\u00edn y verduras. A sob\u00e9n as sopas de fideus se minchan ta chentar.\nBi ha tami\u00e9n una gran varietat de platos a base de roz. S'acompanyan a sob\u00e9n con mariscos, como o cangrillo y as gambas u bien con preparacions a base de toc\u00edn.\nBi ha muitos peixes que tienen un papel important en a cocina de Vietnam. Os peixes pueden estar de r\u00edo, ya que Vietnam tien muitas cuencas fluvials, lacunas y pa\u00fals, u bien marins, debito a la luenga costa de l'este d'o pa\u00eds.\nYe muit tipica d'a cocina vietnamita a salsa \"n\u01b0\u1edbc m\u1eafm\", una salsa feita con anchovas locals que s'emplega ta condimentar muitos platos. As anchovas ta fer ista salsa provienen por un regular d'a isla de Ph\u00fa Qu\u1ed1c, que tami\u00e9n ye famosa por o suyo pebre negro.\nBi ha platos d'a cocina chinesa y francesa que fan parti d'a cocina vietnamita debito a las influencias historicas y culturals de China y de Francia."}
{"id": "1766", "revid": "69718", "url": "https://an.wikipedia.org/wiki?curid=1766", "title": "Birmania", "text": "Birmania u Myanmar ye un pa\u00eds y estato d'o sudeste asiatico, con capital en a ciudat de Naypyidaw dende 2005.\nMugas.\nBirmania muga con Bangladesh, A India, China, Laos y Tailandia y a l'este presenta una costa luenga en contacto con o golfo de Bengala y a mar d'Andam\u00e1n.\nMencions en fuents aragonesas.\nA sola menci\u00f3n de Myanmar en aragon\u00e9s medieval ye en a traducci\u00f3n aragonesa d'o \"Libro de Marco Polo\":"}
{"id": "1768", "revid": "610", "url": "https://an.wikipedia.org/wiki?curid=1768", "title": "Reino Uniu", "text": "O Reino Uniu de Gran Bretanya y Irlanda d'o Norte (en angl\u00e9s \"United Kingdom of Great Britain and Northern Ireland\") ye un pa\u00eds d'o norte d'Europa formato por Anglaterra, Escocia y Galas (en a isla de Gran Bretanya) y Irlanda d'o Norte (en a isla d'Irlanda). A unica muga terrestre d'o pa\u00eds ye en a isla d'Irlanda con a Republica d'Irlanda; o resto son mugas maritimas con l'Oceano Atlantico: a Mar d'o Norte, a Mar Celta, a Mar d'Irlanda y o Canal d'a Manga.\nA suya poblaci\u00f3n ye de 60.270.708 habitants, en una superficie de 241.590 km\u00b2 con una densidat de poblaci\u00f3n de 249 hab/km\u00b2.\nA capital d'o Reino Uniu ye a ciudat de Londres.\nO Reino Uniu ye una monarqu\u00eda constitucional, y l'actual monarca en ye Carlos III; o primer ministro ye Rishi Sunak, d'o \"Conservative Party\", dende o 25 d'octubre de 2022. Politicament, ye a uni\u00f3n de cuatro clamatos \"pa\u00edses constituents\": Anglaterra, Escocia, Irlanda d'o Norte y Galas. As Islas Anglonormandas y a isla de Man formalment no en fan parte d'o Reino Uniu, encara que bi son federatas. Tami\u00e9n fan parte d'o Reino Uniu bellas dependencias foranas, como Chibraltar u as islas Malvinas.\nA suya moneda ye a libra esterlina y o pa\u00eds ye miembro d'a Commonwealth, a Organizaci\u00f3n d'as Nacions Unidas (con cadiera permanent en o Consello de Seguredat d'a ONU) y a OTAN.\nO Reino Uniu no en tien, d'idioma oficial, pero l'angl\u00e9s en ye \"de facto\", encara que o gal\u00e9s ye oficial en Galas y o gaelico escoc\u00e9s ye oficial en parti d'Escocia (islas Hebridas).\nEtimoloch\u00eda.\nO nombre oficial d'o pa\u00eds, \"Reino Uniu de la Gran Bretanya y Irlanda d'o Norte\" fa referencia a os cuatro pa\u00edses que en fan parte, clamatos \"pa\u00edses constituents\": Anglaterra, Galas, Irlanda d'o Norte y Galas. D'antis mas, Anglaterra anexion\u00f3 en o sieglo XVI Galas, y en 1707 Escocia s'uni\u00f3 politicament a Anglaterra (teneban o mismo rei) ta formar o Reino de Gran Bretanya. En 1801, con a uni\u00f3n d'Irlanda, se form\u00f3 o Reino Uniu de Gran Bretanya y Irlanda, y en 1927, dimpu\u00e9s d'a independencia d'Irlanda, se cambe\u00f3 o nombre ta l'actual.\nCheograf\u00eda fisica.\n\"Articlo principal: Cheograf\u00eda d'o Reino Uniu\"\nO Reino Uniu d'a Gran Bretanya y Irlanda d'o Norte ye formato cheograficament por a isla de Gran Bretanya (ista isla supone a mayor parte d'os territorios d'Anglaterra, Escocia y Galas) y tami\u00e9n por a parte noroccidental d'a isla d'Irlanda (Irlanda d'o Norte), am\u00e1s de muitas islas mas chicotas. A mayor parte d'o territorio insular ye entre as latituds 49\u00b0 y 59\u00b0 N (sindembargo, as islas Shetland plegan a man d'a 61\u00b0 N), y entre as lonchituds 8\u00b0 W y 2\u00b0 y. L'Observatorio Reyal de Greenwich, a man de Londres, ye o punto ta establir o meridiano homonimo (\"meridiano de Greenwich\", \"meridiano zero\" u \"primer meridiano\"). O Reino Uniu ye situato entre l'Oceano Atlantico y a mar d'o Norte, a una distancia de 35 km d'a costa noroccidental de Francia, pa\u00eds d'o cual ye separata por a canal d'a Manga. Irlanda d'o Norte ti\u00e9n una muga terrestre (ye a unica muga terrestre d'o pa\u00eds) d'una longaria de 360\u00a0km con a Republica d'Irlanda. O tonel d'o canal d'a Manga une actualment o Reino Uniu con Francia, trescruzando a canal d'a Manga. A isla de Gran Bretanya s'estendilla de norte enta o sud, en una longaria d'arredol de 1.100\u00a0km, y d'este enta ueste d'alto u baixo 500\u00a0km. A superficie total d'o Reino Uniu ye d'arredol de 245.000 km\u00b2.\nClima.\nO clima d'o Reino Uniu ye un clima frido, con muitas plevias, que fan creixer a hierba ta nutrir a ganader\u00eda d'o pa\u00eds, formata por vacumen y uellamen. Sindembargo, en recibir as influencias dulcificadoras d'a corrient d'o Golfo tien un clima menos frido que o que corresponderba seguntes a suya latitut. Encara que a sob\u00e9n ye cubierto, puet pasar con facilidat d'un d\u00eda cubierto con plevias a un d\u00eda de sol.\nOrganizaci\u00f3n politico-administrativa.\nDiez ciudaz mas importants.\nAs diez ciudaz mas importants son:\nEconom\u00eda.\nA econom\u00eda britanica sigue o modelo anglosax\u00f3n: a liberalizaci\u00f3n economica, o libre mercato, impuestos y regulacions minimas. Basato en a mida d'o Producto Interior Bruto en tasa de cambeo d'o mercato, o Reino Uniu ye a cinquena econom\u00eda mas gran d'o mundo, a segunda d'Europa dimpu\u00e9s d'Alemanya; ye a seisena econom\u00eda mas gran d'o mundo en PIB en paridat de poder adquisitivo.\nOs britanicos estioron os primers en o mundo en dentrar en a Revoluci\u00f3n Industrial y como a resta d'os estatos en industrializaci\u00f3n d'allora, a suya econom\u00eda se concentraba en a industria pesata: construcci\u00f3n de barcos, mener\u00eda, producci\u00f3n d'acero y textils. L'imperio Britanico crey\u00f3 un mercato mundial ta os productos britanicos, premitindo que o Reino Uniu dominase o comercio internacional mientres o sieglo XIX, una ventacha unica que conserv\u00f3 dica la industrializaci\u00f3n d'atras nacions europeas y nordamericanas. A industria pesata disminuy\u00f3 en importancia a lo largo d'o sieglo XX, mientres que o sector d'os servicios ha creixito prou y forma hu\u00e9 en d\u00eda o 73% d'o PIB. O sector d'os servicios ye dominato por as interpresas financieras. Londres ye un d'os centros financiers mas gran d'o mundo.\nL'agricultura representa nom\u00e1s l'1% d'o PIB y ye muit mecanizata. En a industria, as principals actividaz son a maquinaria, o material de transporte (vehiclos, ferrocarrils y aeronautica) y os productos quimicos. En a mener\u00eda as tradicionals menas de carb\u00f3n en forma d'hulla situatas en Yorkshire, Galas, Escocia y Lancashire fornioron a las centrals termicas britanicas a enerch\u00eda necesaria ta o desembolique economico. Gracias a lo petrolio descubierto en 1970 en a mar d'o Norte, o Reino Uniu ye o segundo productor europeu dimpu\u00e9s de Noruega. O sector servicios ye o que mas alporta a lo PIB d'o pa\u00eds. En destacan a bolsa, os servicios financiers d'a banca y as company\u00edas d'aseguranzas.\nA moneda d'o Reino Uniu ye a libra esterlina, representata con o simbolo \u00a3. O Banco d'Anglaterra ye o banco central d'o Estato encargato d'a emisi\u00f3n d'a moneda, encara que os bancos d'Escocia y Irlanda d'o Norte conservan o dreito a emitir billetz subchectos a la retenci\u00f3n de prou billez d'o Banco d'Anglaterra ta realizar-ne a emisi\u00f3n. A lo largo d'a historia la libra esterlina s'ha mantenito como una d'as divisas mas estables y fuertes d'o mundo y una d'as mas cotizatas. O Reino Uniu esti\u00f3 un d'os tres Estatos que no dentroron en a zona euro en 2002, cuan encara feba parti d'a Uni\u00f3n Europea.\nCheograf\u00eda humana y sociedat.\nLuengas.\nEncara que denguna luenga ye oficial en o Reino Uniu, a luenga predominant ye l'angl\u00e9s, una luenga d'orichen chermanico con numerosos amprens d'o franc\u00e9s. Atras luengas vernaclas d'o Reino Uniu son as luengas celtas insulars: gal\u00e9s, cornico, irland\u00e9s y gaelico escoc\u00e9s. O escoc\u00e9s (a luenga mas amanata a l'angl\u00e9s) se parla en Escocia. Os inmigrants recients d'Asia han trayito as suyas luengas: en o Reino Uniu vive o numero mas gran de parlants d'hindi y panchabi fuera d'Asia.\nRelichi\u00f3n.\nUn 75% d'a poblaci\u00f3n afirma tener una relichi\u00f3n en o Reino Uniu. A relichi\u00f3n principal ye o cristianismo. Encara que o 72% d'os britanicos s'identifican como cristianos, un porcentache muit chicot ye practicant.\nA Ilesia d'Anglaterra ye a ilesia oficial d'o estato. Orichinalment establita como parti d'a Ilesia Catolica en 597 por Agost\u00edn de Canterbury, a Ilesia d'Anglaterra se'n desepar\u00f3 en 1534 mientres o reinato d'Henrique VIII d'Anglaterra. Como Ilesia d'o Estato, os bispes perteneixen a la \"Cambra d'os Lords\". O monarca britanico ha d'estar miembro d'a Ilesia d'Anglaterra d'alcuerdo a l'Acta de 1701, y en ye o Gubernador Supremo. Deng\u00fan monarca ha d'estar catolico. A seu d'a Ilesia d'Anglaterra ye a seu de Canterbury, y l'arcebispe de Canterbury ye o clerigo chefe.\nA Ilesia d'Escocia (conoixita informalment como \"Kirk\") ye a ilesia nacional d'Escocia. Ye una ilesia presbiteriana y no ye subchecta a lo control d'o estato. O monarca britanico en ye un miembro ordinario, encara que no ye menester que o monarca faiga deng\u00fan churamento ta esfender a seguridat d'a ilesia d'Escocia en a suya coronaci\u00f3n."}
{"id": "1804", "revid": "69718", "url": "https://an.wikipedia.org/wiki?curid=1804", "title": "\u00c1nchel Conte", "text": "\u00c1nchel Conte Cazcarro (Alcoleya de Cinca, Uesca, 15 d'octubre de 1942 - Almer\u00eda, Almer\u00eda, Andaluc\u00eda, 22 de noviembre de 2023) esti\u00f3 un escritor, historiador y etnografo aragon\u00e9s.\nBiograf\u00eda.\nDoctor en Historia y catedratico d'ensenyanza segundaria, esti\u00f3 cofundador d'a revista \"Andal\u00e1n\", d'o \"Consello d'a Fabla Aragonesa\" y fundador d'o grupo folclorico \"Viello Sobrarbe\". Dende 2003 se chubil\u00f3, residindo en os zaguers anyos d'a suya vida en Almer\u00eda, en Andaluc\u00eda.\nActivo militant, reorganiz\u00f3 o \"Partido Comunista de Espa\u00f1a\" (PCE) en a provincia de Teruel en os zaguers anyos d'o Franquismo, y dimpu\u00e9s pas\u00f3 a militar en Ezquierda Unida d'Arag\u00f3n. En 2008, se present\u00f3 como candidato a o Senau Espanyol por a provincia de Uesca en a lista electoral d'Ezquierda Unida.\nEsti\u00f3 miembro de l'equipo fundador d'\"Andal\u00e1n\", revista aragonesista y escrita de raso en castellano, fueras de bels articlos en idioma aragon\u00e9s que, entre atros, publicaba \u00c1nchel Conte. Yera tami\u00e9n entre os fundadors d'o \"Consello d'a Fabla Aragonesa\". Entre a suya estancia en A\u00ednsa como profesor d'Historia, faci\u00f3 un intenso treballo investigader d'o folklore d'a comarca de Sobrarbe y fund\u00f3 l'agrupaci\u00f3n folklorica Viello Sobrarbe.\nYera miembro d'o Consello asesor d'o I Congreso ta ra normalizazi\u00f3n de l'aragon\u00e9s, manimenos no firm\u00f3 os alcuerdos graficos de 1987, anque escribi\u00f3 dimpu\u00e9s toz os suyos libros con ixa ortograf\u00eda. No acept\u00f3 participar en o II Congreso de l'Aragon\u00e9s, refusando fer parte de l'Academia de l'Aragon\u00e9s.\nEsti\u00f3 una fegura sinyalera en a literatura moderna en aragon\u00e9s. Escribi\u00f3 poes\u00eda, novela y relatos curtos. En a primera escribi\u00f3 tres poemarios: \"No deixez morir a m\u00eda voz\" (1972), \"O tiempo y os d\u00edas\" (1996) y \"E zaga o mar o desierto\" (Premio Pedro Saputo, 2002).\nEn prosa esti\u00f3 autor de dos libros de relatos: \"O rafe d'o espiello\" (1997) y \"De ordo sacerdotalis\" (2004), y atras dos novelas: \"O bolito d'as sisellas\" (Premio Pedro Saputo, 2000) y \"Aguardando lo zierzo\" (\"Premio Ziud\u00e1 de Balbastro\" 2002).\nComo investigador tiene publicatos mas de cuaranta articlos d'historia medieval altoaragonesa, publicaus en revistas y actas de congresos nacionals y internacionals y tres obras importants en a historiograf\u00eda aragonesa: \"La Encomienda del Temple de Huesca\" (1986) y \"La aljama de moros de Huesca\" (1995), ' (2009) y \"La aljama de moros de Barbastro\" (2013). Beluns d'os suyos articlos y comunicacions tami\u00e9n los escribi\u00f3 en aragon\u00e9s, estando asinas pionero en o emplego d'ista luenga en o campo d'a Historia. Tami\u00e9n faci\u00f3 parte de l'equipo que escribi\u00f3 l'ensayo sinyalero ' (1977).\nReculli\u00f3 cuantos premios literarios, encluyindo-ie o Premio de Cuentos en Arag\u00f3nes \"Premio Ziud\u00e1 de Balbastro\" (1970), premios en a Fiesta d'a Poes\u00eda de Uesca de 1968, 1969, 1970, 1971. En 2000 y 2002 reculli\u00f3 o Premio Pedro Saputo a la millor obra en aragon\u00e9s, por \"O bolito d'as sisellas\" y \"E zaga o mar o desierto\". En 2001 reculli\u00f3 o premio d'a Universidat de Zaragoza ta poes\u00eda en aragon\u00e9s por o poemario \"Como plebia sobre o bientre\", que s'edito fendo parte d'o poemario \"E zaga o mar o desierto\" (2002). En 2002 obteni\u00f3 o \"Premio Ziud\u00e1 de Balbastro\" por \"Aguardando lo zierzo\".\nEn 2009 o Gubierno d'Arag\u00f3n li atorg\u00f3 a Medalla a lo Merito Cultural, en reconoiximiento a la suya \"dilatada trachectoria profesional en a recuperaci\u00f3n de tradicions aragonesas, d'o suyo folklore y a suya luenga, l'aragon\u00e9s, a la que esfendi\u00f3 igual con os suyos estudios como con a creyaci\u00f3n d'institucions de refirme, fendo-la vehiclo d'os suyos treballos d'investigaci\u00f3n historica\".\nEsti\u00f3 tami\u00e9n miembro d'a Sociedat de Ling\u00fcistica Aragonesa, encara que l'albandon\u00f3 posteriorment en tener bellas discrepancias.\nEn 2021 dentr\u00f3, como miembro fundador, en l'Academia Aragonesa d'a Lengua, pa la que fue nombrau per lo Gubierno d'Arag\u00f3n, y fue esleyiu lo primer Director de l'Instituto de l'Aragon\u00e9s. En o suyo mandato como director, l'Instituto de l'Aragon\u00e9s apreb\u00f3 la Ortograf\u00eda de l'Aragon\u00e9s.\nObra literaria.\nPoemarios:\nColeccions de relatos:\nNovelas:\nHa publicau poemas y cuentos en \"Argensola\", \"Andal\u00e1n\", \"Fuellas\", \"Rolde\", \"Luenga e Fablas\" y en atras revistas. Bels poemas suyos s'han traduciu ta o castellano, franc\u00e9s, angl\u00e9s, alem\u00e1n y portugu\u00e9s."}
{"id": "1805", "revid": "610", "url": "https://an.wikipedia.org/wiki?curid=1805", "title": "Lorda", "text": "Lorda (\"Lorda\" en occit\u00e1n; \"Lourdes\" en franc\u00e9s) ye una ciudat francesa, situata en o departamento d'Altos Pireneus. Ye o punto de pelegrinache mas important de Francia ta os catolicos, y un d'os prencipals en o mundo. Se troba en tierras occitanas, a piet d'os Pireneus, amanata a Arag\u00f3n, dende o cual os accesos son f\u00e1cils per a banda de Chaca u per Bielsa. A suya poblaci\u00f3n ye de 15.254 habitants (2007) en una superficie de 37 km\u00b2, con una densidat de poblaci\u00f3n de 411 hab/km\u00b2.\nSe conta que en febrero de 1858 a Virchen Mar\u00eda apareixi\u00f3 debant d'una misacha de 14 anyos que se deciba Bernadette Soubirous en a remota \"Grota de Massabielle\". A estatua d'a Virchen de Lorda s'erichi\u00f3 en ixe puesto en 1864. Luego a capiella se cambe\u00f3 per una basilica de pelegrinache. Bernadette Soubirous dentr\u00f3 en o Monesterio de Nevers en 1866 y fue canonizata en 1933.\nCada anyo, de marzo ta d'octubre, o Santuario de Nuestra Sinyora de Lorda ye centro de pelegrinaches en masa, venitas d'Europa y d'altros cabos d'o mundo. Se creye que l'augua d'a fuent d'a grota poseye propiedaz curativas. A Ilesia Catolica Romana en ha reconoixito oficialment 66 curacions miraglosas.\nO complexo relichioso abraca bellas ilesias, capiellas, viacrucis, y cientos d'hotels y botigas. Fueras d'o intr\u00e9s relichioso, a ciudat conta con un castiello fortificato medieval.\nLorda s'emplega tami\u00e9n como antroponimo de muller."}
{"id": "1809", "revid": "41", "url": "https://an.wikipedia.org/wiki?curid=1809", "title": "Ana Labordeta", "text": "Ana Labordeta ye una actriz aragonesa, naixita de Teruel o 19 de chulio de 1965. De vocaci\u00f3n tardana, a suya carrera profesional se centra en o mundo d'o teatro, anque tami\u00e9n ha participato en bellas cintas y series de televisi\u00f3n. A suya entrepitaci\u00f3n como \"Carlota\" en a obra \"23 cent\u00edmetros\" la faci\u00f3 ganadora d'o Premio Miguel Mihura d'a SGAE en l'anyo 2003, premio que s'atorga a la millor actriz d'una obra nueva concebita per bel autor espanyol.\nBellas obras de teatro en as que ha participato: \"Despu\u00e9s de la lluvia\", \"Marat Sade\", \"El mercader de Venecia\", \"Comedias B\u00e1rbaras\", \"La Orest\u00edada\", \"El visitante\", \"La Se\u00f1\u00e1 Rosita\", \"Retablillo de Don Crist\u00f3bal\", \"La hermana peque\u00f1a\", \"23 cent\u00edmetros\", \"Los puentes de Madison\", \"Excusas\".\nBellas series de televisi\u00f3n en as que ha participato: \"Hermanos de leche\", \"Polic\u00edas\", \"Robles investigador\", \"Motivos Personales\".\nYe filla de Jos\u00e9 Antonio Labordeta, chirmana d'a escritora Angela Labordeta y sobrina d'o poeta Miguel Labordeta."}
{"id": "1811", "revid": "41", "url": "https://an.wikipedia.org/wiki?curid=1811", "title": "Chus\u00e9 Raul Us\u00f3n", "text": "Chus\u00e9 Ra\u00fal Us\u00f3n Serrano, conoixiu como Chus\u00e9 Ra\u00fal Us\u00f3n (\"Jusep Ra\u00fcl Uson\" en Graf\u00eda SLA) (Zaragoza, 1966), ye un editor y escritor aragon\u00e9s que ha publicato cuantas obras en luenga aragonesa. Ye miembro dende a suya creaci\u00f3n en octubre de 2010, y a propuesta d'as Corz d'Arag\u00f3n, d'o Consello Superior d'as Luengas d'Arag\u00f3n. En o plano politico se present\u00f3, dentro de las candidaturas de Chunta Aragonesista, a las eleccions a las Corz d'Arag\u00f3n en 1991 y a las municipals de Calatay\u00fa en 1999.&lt;ref&gt;De-la-provincia-de-zaragoza-ano-clxvi-miercoles-12-de-mayo-de-1999-num-104-elecciones-autonomicas-y-municipales-de-13-de-junio-de-1999.html"}
{"id": "1835", "revid": "610", "url": "https://an.wikipedia.org/wiki?curid=1835", "title": "O chilo", "text": "O chilo (\"Skrik\", en noruego, 1893) ye un d'os cuadros mas conoixitos d'o expresionismo, y una d'as prencipals obras de l'artista y pintor noruego Edvard Munch. Simboliza l'hombre moderno sozmeso a una crisi d'angustia existencial. O paisache d'o fondo ye o fiordo d'Oslo, visto dende o tozal d'Ekeberg.\nMunch faci\u00f3 cuatre versions d'o cuadro, estando-ne as mas conoixitas una feita con tempera sobre cart\u00f3n (Museu Munch d'Oslo), y una feita con olio, tempera y pastel sobre cart\u00f3n (Galer\u00eda Nacional d'Oslo). A tercera versi\u00f3n perteneix tami\u00e9n a o Museu Munch, y a cuatrena ye en una colecci\u00f3n particular.\nRespective a \"O chilo\", Munch escribi\u00f3:\nO 12 de febrero de 1994, roboron o cuadro d'a Galer\u00eda Nacional. En primeras se sospeit\u00f3 d'os activistas antialbortistas de Noruega, pero a sospeita result\u00f3 falsa. Tres meses dimpu\u00e9s, demandaban 1 mill\u00f3n de d\u00f3lars americanos a o gubierno noruego per o cuadro, pero lo gubierno i refus\u00f3. Retroboron o cuadro lo 7 de mayo per meyo d'una operaci\u00f3n d'a polic\u00eda noruega en colaboraci\u00f3n con a polic\u00eda britanica y o Museu Getty.\nEn 1996, o cuadro esti\u00f3 d'inspiraci\u00f3n ta Wes Craven en a cinta clamata \"Scream (O chilo)\" a l'hora de creyar a mascarota que i porta l'asasinador.\nO 22 d'agosto de 2004, roboron a man armata la versi\u00f3n mas conoixita d'o Museu Munch, devez que un altro cuadro de Munch, \"A Madonna\". Seguntes o diario sueco \"Svenska Dagbladet\", o cuadro ye estato cremato."}
{"id": "1836", "revid": "401", "url": "https://an.wikipedia.org/wiki?curid=1836", "title": "Moneda", "text": "Una moneda ye a pieza feita d'un material resistent, d'ordinario un metal, que s'emplega como diners. Habitualment tienen forma de disco, encara que bi'n ha con atras formas diferents. Actualment, as monedas (chunto con os billetz) fan parti de toz os sistemas monetarios modernos. Por un regular as monedas se fan servir ta bosar obchectos de menor valor, mientres que os billez s'emplegan ta bosar os de mas valor. En a mayor\u00eda de sistemas monetarios a moneda de mayor valor facial tien un valor menor que o billet de menor valor.\nTradicionalment as monedas teneban una valgua que yera equivalent a la valgua d'o metal con que se fabricaban (oro u archent, mas que mas). En os zaguers cient anyos, o valor facial d'una moneda ha estato por un regular mayor que o valor d'o metal que s'ha emplegato ta a suya fabricaci\u00f3n; manimenos bi ha excepcions, mas que mas en periodos d'inflaci\u00f3n, en os que o valor d'o metal ha estato mayor que o valor facil d'a moneda, fendo que as autoridaz que cudiban as monedas hesen de cambear a composici\u00f3n d'istas y quitar as antigas de circulaci\u00f3n.\nHistoricament, s'han feito servir una gran cantidat de metals (encluyindo-ie aliacions) y atros materials (por eixemplo porcelana) en a producci\u00f3n de monedas ta circulaci\u00f3n y coleccionismo.\nTami\u00e9n se diz moneda a la divisa de curso legal d'un estato.\nValgua d'una moneda.\nA valgua d'una moneda ta un coleccionista puet variar seguntes as condicions en que se troba, a suya importancia historica, si ye mas o menos rara, a suya calidat u o disenyo polito d'ista y o material de que ye feita. Si a moneda no tien una caracteristica que la faiga destacar, a suya valgua no ser\u00e1 por un regular muita. As monedas feitas con metals preciosos tami\u00e9n se tasan d'alcuerdo a istos factors, encara que a caracteristica mas important gosa estar a valgua de l'oro u l'archent de que son feitas. A vegadas bellas monedas conmemorativas como as fuella d'arce d'oro canadiense u as alicas d'oro estausunidenses se cuden con un valor nominal menor que a valgua d'o metal de que son feitas, ya que son monedas que no s'emplegan en a circulaci\u00f3n y nom\u00e1s tienen valor fiduciario.\nA mayor\u00eda d'as monedas actuals son feitas de metal, y a suya valgua viene d'o suyo status como dinero fiduciario. Isto significa que a valgua d'a moneda ye decretata por o gubierno, y a la vegada viene determinata por o mercato libre, ya que as monedas nacionals son suchetas a cuantos factors aintro d'o mercato internacional de divisas. Iste feito fa que as monedas s\u00edan fichas que se fan servir ta bosar igual que lo son os billez, ya que o gubierno guarancia a valideza d'istas como forma d'intercambio internacional de biens u servicios en o comercio.\nAlavez, as monedas pueden tener una valor fiduciaria menor que a valgua d'os metals que las composan, encara que isto nunca no se fa a espr\u00e9s ni cuan se quitan as monedas ta circular, nom\u00e1s ocurre dimpu\u00e9s mientres a historia d'ixa moneda debito a la inflaci\u00f3n, cuan a valgua en o mercato d'os metals son mayors que o valor nominal d'a moneda. Eixemplos d'iste fenomeno son as monedas estausunidenses de dime, cuatreno, meyo dolar, y dollar anteriors a 1965, niquel y penique anterior a 1982. Como resultato d'a puyada d'a valgua d'o cobre, Estaus Unius reduci\u00f3 a cantidat d'iste metal en as suyas monedas de penique. Dende metat de 1982 os peniques estausunidenses se fabrican con un 97,5% de cinc, cubierto con un 2,5% de cobre. As diferencias extremas entre a valgua d'as monedas y d'os metals que se fan servir ta fabricar-las fan que s'haigan de retirar d'a circulaci\u00f3n ta evitar que a chent las funda ta quitar-ne os metals que tienen mas valor. Iste ye un eixemplo d'a lei de Gresham. De feito, a Ceca d'os Estaus Unius, ta mirar d'anticipar-se a istas practicas, quito una lei o 14 d'aviento de 2006 que criminalizaba a fundici\u00f3n y exportaci\u00f3n de monedas de penique y niquel. A violaci\u00f3n d'osta lei se puet castigar con multas de dica 10.000 d\u00f3lars u dica un maximo de cinco anyos en a garchola.\nHistoria.\nBi ha a-saber-las teor\u00edas sobre l'orichen d'as monedas. Una teor\u00eda diz que as monedas s'orichinoron arredol d'o 600-550 aC en Anatolia, en l'actual Turqu\u00eda, y en particular en o Reino de Lidia. Os opositors d'a teor\u00eda de Lidia se refirman en o feito de que no s'ha trobato garra moneda en o chacimiento arqueolochico de Sardis, que esti\u00f3 a capital de Lidia. Una moneda, por definici\u00f3n, ye un obchecto que se fa servir ta facilitar o comercio y o intercambio de biens. Os historiadors que son a favor d'a hipotesi d'as monedas griegas de Lidia afirman que istas podeban no haberse emplegato en o comercio u a industria. As monedas d'electro (aliaci\u00f3n d'oro y archent) no yeran standardizatas en peso y seguntes os detractors d'ista teor\u00eda yeran chapas, medallas u obchectos ceremonials emplegatos por sacerdotz, mas que monedas. As mas antigas d'istas no fuoron descubiertas en Lidia, sino en l'antigo templo griego d'Efesos, una colonia d'os antigos griegos (en o que hue ye Turqu\u00eda).\nAtra posible teor\u00eda sobre l'orichen d'as primeras monedas de metal se troba en China. As primeras piezas conoixitas de metal ta comerciar provenients de China datan de l'anyo 900 aC y se descubrioron en una sepoltura am\u00e1n d'Anyang. Yeran replicas de bronce d'as primeras monedas chinas feitas con conchas, por o que se deciban \"conchas de bronce\". Manimenos muitos numismaticos afirman que tanto istas como os cutiellos, palas y ixatas que emplegaban os chineses ta mercar, se pueden considerar diners, pero no monedas ya que no teneban garra marca u marcas que certificasen a suya valgua en un intercambio.\nChunto con Anatolia y China, a India tami\u00e9n chug\u00f3 un important papel en o desembolique d'a moneda. As primeras monedas Indias fuoron cuditas arredol d'o sieglo VI aC por os mahajanapadas u reinos d'a plana Indo-Ganchetica. As monedas d'ista epoca levaban a marca de \"Puranas\", \"Karshapanas\" u \"Pana\". Os mahajanapadas que cudiban as suyas propias monedas incluyiban Gandhara, Kuntala, Kuru, Panchala, Shakya, Surasena, y Surashtra.\nSeguntes os numismaticos as monedas mas antigas d'Europa son as d'Echina que fuoron cuditas entre o 700 y o 550 aC, bien por as propias chents d'Echina u por Fid\u00f3n, rei d'Argos (que esti\u00f3 qui primero meti\u00f3 os estandars de peso y midas). En a Biblioteca Nacional de Par\u00eds, se troba una pieza unica d'estatero feito d'electro. A calendata de fabricaci\u00f3n d'ista moneda no ye mas antiga que o 700 aC.\nOs antigos griegos copioron a ideya d'os anatolios (u viceversa) y la estendilloron ta comerciar con atros puestos. Debito a la colonizaci\u00f3n griega, as monedas estioron presents ascape primero por tota la mar Mediterrania y dimpu\u00e9s por tot o norte d'Africa (incluyindo-ie Echipto), Siria, Persia, y os Balcans.\nAs primeras monedas de Lidia yera feitas d'electro, una aliaci\u00f3n natural d'archent y oro a la que se gosaba adhibir tami\u00e9n a vegadas arambre. Ye platero que muitas d'as primeras monedas de Lidia y de Grecia yeran cuditas por particulars y yeran mas chapas que verdaderas monedas, encara que debito a o suyo numero ye evident que belunas yeran emisions oficials d'un estato, nombrando-se por eixemplo a sob\u00e9n o rei Aliates de Lidia como un d'os precursors d'a cudici\u00f3n de moneda.\nA mayor\u00eda d'as primeras monedas de Lidia no teneban garra escritura, leyenda u inscripci\u00f3n, nom\u00e1s que im\u00e1chens d'animals simbolicos. Por o tanto a calendata d'istas monedas s'alaceta mas que mas en a evidencia de que proveniban d'excavacions arqueolochicas d'o templo d'Artemis en Efeso (que esti\u00f3 una d'as Siete Marabillas d'o Mundo Antigo). O feito de que as primeras monedas, en as que apareixeba un tozuelo de li\u00f3n, se trobasen en iste templo, y o feito de que no fuesen emplegatas en o comercio, refirma a teor\u00eda de que istas monedas fuesen en realidat chapas u medallas emplegatas por os sacerdoz d'o templo d'Artemis y que o nombre d'a persona que reculliba a medalla yera inscrito en ella. A diosa Artemis en Anatolia se deciba \"Potnia Theron\", que significa \"amant d'os animals\", y o suyo simbolo yera o li\u00f3n y o tigre. Un chicot porcentache d'as primeras monedas de Lidia levaban escrita una leyenda.\nUn atra famosa moneda d'electro, a moneda mas antiga con una inscripci\u00f3n que se conoce dica hue, tien o suyo orichen en Caria, Asia Menor. Ista moneda leva a inscripci\u00f3n griega \"Phaenos emi sema\" que se puet transcribir como \"Soi a insignia de Fanes\" u \"Soi o sinyal d'a luz\" u talment \"Soi a sepoltura d'a luz\" u \"Soi a sepoltura de Fanes\". As monedas de Fanes son conoixitas en estar as mas antigas monedas griegas, una d'istas se trob\u00f3 en o templo d'Artemis en Efesos (o deposito de monedas d'electro mas antigo descubierto).\nAs primeras monedas feitas d'oro puro y archent fuoron cuditas por o rei Creso de Lidia, fillo d'Aliates. Un poco dimpu\u00e9s en a mesma rechi\u00f3n apareixioron os \"daricos\" d'oro y os \"sigloi\" d'archent provenients de l'Imperio aquemenida u persa.\nPoco dimpu\u00e9s d'as primeras monedas europeas en Echina, una isla griega en l'anyo 550 aC, apareixioron monedas en Atenas y Corinto. As primeras monedas romanas, yeran feitas de bronce, y apareixen en o 289 aC. A primera moneda europea con numeros arabigos data de 1424 y o suyo orichen ye en o cant\u00f3n suizo de Sankt Gallen.\nAs monedas en Arag\u00f3n.\nA historia d'as monedas en Arag\u00f3n prencipia con as monedas iberas y plega dica hue con l'euro como moneda de curso legal en tot o pa\u00eds igual que en a resta d'o Estato espanyol y en atros 20 estatos de toda Europa.\nMoneda ibera.\nAs primeras monedas ibericas que se troban en Arag\u00f3n son as procedents d'a ciudat de Celsa, posteriors a l'anyo 179 aC. Por ixas envueltas prencipiaba a cheneralizar-se l'uso d'as monedas, por o que en Arag\u00f3n habioron d'importar-se materials como l'archent y l'arambre ya que no yeran prous as cantidaz que plegaban de menas como as de Parz\u00e1n, en a val de Bielsa, u as de Calcena.\nAs monedas ibericas aragonesas s'achustaban a las normas metrolochicas y de circulaci\u00f3n que yeran vichents en Republica Romana, estando o denario a unidat d'archent y l'as a unidat de bronce. Con a expansi\u00f3n d'o territorio controlato por a ciudat de Bolskan (Osca ta os romanos y actual Uesca) dimpu\u00e9s d'as guerras sertorianas (83 dica 72 aC) puy\u00f3 a importancia d'ista ceca, estando a suyas monedas reconoixitas por a estrela que portiaban. Dimpu\u00e9s d'a batalla d'Ilerda, en l'anyo 49 aC, prencipian a emitir-se monedas romanas, deixando-se asinas de fabricar cuasi de tot as iberas. Feba ya bels anyos, manimenos, que muitas d'as cecas ibericas emitiban moneda con denominaci\u00f3n latina u biling\u00fce como en Celsa.\nPor un regular se suele representar en as monedas d'ista epoca un tozuelo d'un hombre choven en l'anverso, d'orichen griego, y en o reverso un chinete, que en bellas ocasions leva una lanza u una palma de victoria. Tami\u00e9n aparareixen ya en ista epoca simbolos que permiten diferencias as distintas cecas u emisions como a luna creixient u a estrela en o caso de Bolskan. Cudioron moneda en Arg\u00f3n dica venticinco cecas diferents: \"Ala\u00fan\" (, Alag\u00f3n), os araticos (, en a redolada d'o r\u00edo Aranda, Arandiga u Aranda de Moncayo, os bascons (en a zona de Navarra, con capital en \"Bengoda\"), \"Bentian\" (capital d'os bentians), \"Belaiscom\" (capital d'os belos), \"Beligiom\" u \"Beligio\" (Azaila, en l'actual cabezo d'Alcal\u00e1), Belchit, Bilbilis (am\u00e1n de Calatay\u00fa), \"Bolskan\" u \"Olskan\" (, Uesca), \"Bornescon\" (enta l'actual Soria en a val de Xal\u00f3n), \"Bursau\" (, Borcha), \"Karauez\" (u \"Caravis\", segurament Magall\u00f3n), \"Contrebia Carbica\" (enta Cuenca), \"Contebacom Bel\" (en territorio d'os belos, en Botorrita), Celsa (, Viliella d'Ebro), \"Damaniu\" (difuera de l'actual Arag\u00f3n, pero en o Convento Caesaraugustano), \"Tamusiens\" (igual que l'anterior), \"Tergacom\" (Tierga), \"Titiacos\" (capital d'os titos, en la Celtiberia citerior), \"Turiasu\" (Tarazona) , \"Iaca\" (, Chaca), \"Sesars\" (, Sesa), \"Sekia\" (, Exeya d'os Caballers), \"Ildugoite\" (Oliet), \"Lagine\" (en o Baixo Arag\u00f3n), \"Nertobis\" (L'Almunia de Donya Godina en o cabezo Chinch\u00f3n), \"Orosis\" (, am\u00e1n de Mont Alb\u00e1n), \"Otobeskem\" (en l'Ebro meyo, talment Mequinenza), \"Segaisa\" (l'antiga \"Segeda\", tament en Belmont de Graci\u00e1n), \"Salduie\" (, am\u00e1n de Zaragoza) y \"Sedeisken\" (probable capital d'os sedetans).\nMoneda hispanorromana.\nCon a romanizaci\u00f3n d'os territorios que forman l'actual Arag\u00f3n s'estendill\u00f3 por a zona a moneda hispanorromana. As tierras aragonesas se trobaban en a provincia d'Hispania Citerior y aintro d'o Convento Caesaraugustano. As monedas las emitiban os municipios y as colonias (Caesaraugusta y Celsa). Asinas o gran numero de cecas que existiban en a epoca iberica qued\u00f3 reducita a unas pocas y desapareixioron d'as monedas os simbolos indichenas como l'alfabeto \u00edbero. Ya no s'emplega en ista epoca l'archent en ta cudir moneda, sino que se fa servir o bronce ta emitir diferents monedas d'ases y os suyos divisors y bella moneda de multiplos d'iste como os dupondios y os sestercios. S'emiti\u00f3 como en a resta d'Hispania dende epoca de Lepido y Octavi\u00e1n dica a muerte de Cayo C\u00e9sar.\nEn o Convento Caesaraugustano format\u00f3 am\u00e1s de por Arag\u00f3n por as actuals provincias d'a Riocha, Navarra, Leida y Guadalachara, cudiban moneda as colonias de \"Caesaraugusta\" y \"Celsa\" y os municipios d\"'Osca\" (Uesca), \"Osicerda\" (talment Osera), \"Bilbilis\" (Calatay\u00fa) y \"Turiaso\" (Tarazona). No s\u00e9 sabe guaire bien porqu\u00e9 se deix\u00f3 d'emitir en a resta de cecas ibericas aragonesas, pero lo que ye platero ye que as ciudaz que continoron emitindo moneda lo facioron enlazando con as monedas iberas que ya se i cudiban d'antis mas. En o caso de Celsa contin\u00f3 a emisi\u00f3n de monedas dende as antigas monedas biling\u00fces entre os anyos 47 y 42 aC dica las monedas latinas. As monedas latinas d'Osca son anteriors a o 27 aC y enlazan con as ibericas a travi\u00e9s d'o denario de Domicio Calvino. En Bilbilis tami\u00e9n quedaban sinyals d'o pasato iberico en as primera emisions, ya que os primers ases latinos encara se marcaban con a letra iberica \"bi\". En Turiaso se pasa d'as monedas con a cabeza d'a ninfa Silbis enta las monedas romanas de l'anyo 2 aC. Osicerda tami\u00e9n emitir\u00e1 monedas biling\u00fces arredol d'o 50 aC. A ceca ibera de Salduie deix\u00f3 o suyo puesto a la colonia de Caesaraugusta, establita en o 24 aC, que substituy\u00f3 a tipograf\u00eda indichena por a representaci\u00f3n d'os bueis con l'aladro y o sacerdote, simbolo d'a fundaci\u00f3n d'a colonia seguntes o rito etrusco.\nEn l'anverso d'as monedas hispanorromanas apareixen retratos de personaches, por un regular l'emperador u miembros d'a familia d'iste. L'obchectivo de meter o tozuelo de l'emperador en as monedas yera que a poblaci\u00f3n podese veyer-la y reconoixer-lo, asinas pues a fin yera propagandistica. A sob\u00e9n apareixeba tami\u00e9n una leyenda con o nombre de l'emperador, manimenos en bels casos no bi ha garra inscripci\u00f3n. Iste feito puet indicar que o retrato se tracta d'un politico u militar important en Hispania, por eixemplo fundador d'una ciudat, encara que no ye guaire seguro. A vegadas os emperadors apareixeban con una corona de laurel dencima d'o tozuelo y atras con o tozuelo espullato. Cuan un emperador yera muerto se le representaba con una corona radiata. Am\u00e1s d'istas representacions tami\u00e9n se pueden trobar atras que amostran sinyals militars, motivos relichiosos u animals como o toro, que se puet interpretar d'o culto indichena a iste animal.\nD'atra man tami\u00e9n i trobamos contramarcas u resellos, que son alteracions por eixemplo d'a valgua orichinal d'a moneda u atras condicions d'a suya circulaci\u00f3n como reformas que haigan feito que cambease o suyo peso u a suya lei. Tami\u00e9n puet significar que s'autorice a la suya circulaci\u00f3n en atros territorios en os que no s'heban emitito en primeras, encara que en o caso d'as monedas hispanorromanas aragonesa no se sabe guaire bien si o suyo uso yera amugato cheograficament. Existen resellos de Tiberio en Celsa y Caesaraugusta, cabezas d'alica de significato militar en Celsa y atros puestos y alteracions d'as piezas orichinals con inicials de ciudaz como Caesaraugusta u Turiaso.\nMoneda visigoda.\nAs zagueras monedas hispanorromanas s'emitioron en tiempos de l'emperador Caligula y dende alavez dica o reinato de Leovichildo no s'emiti\u00f3 moneda en a peninsula iberica. Por ixas envueltas circulaban por l'actual territorio aragon\u00e9s monedas tardorromanas y aureos bizantins, mas que mas d'Honorio y Valentini\u00e1n III. Os visigodos imitoron os solidos d'oro y os tremises bizantins, estando Leovichildo qui en o reino visigodo de Toledo crey\u00f3 una moneda nacional con o tremis d'oro, un tercio d'o solido aureo de 1/72 en libra.\nEn Arag\u00f3n bi heba nom\u00e1s cecas en Zaragoza y en Tarazona, am\u00e1s d'en Chist\u00e9n y Boltanya. Zaragoza cudiba con o nombre de \"Cesaracosta\" dende tiempos de Leovichildo, apareixendo mas tardi como \"Cearcota\". En Turiaso se cudiba con o nombre de \"Tirasona\" mientres os reinatos de Recaredo, Gundemaro, Sisebuto y Suintila y igual que Zaragoza feba servir o tipo provincial tarraconense. Ista ceca deix\u00f3 d'emitir en o segundo tercio d'o sieglo VII dica a fin d'a monarqu\u00eda visigoda.\nBi ha nom\u00e1s cuatre eixemplars provenients d'a ceca de \"Cestavvi\", en Chist\u00e9n (encara que atros autor atribuyen istas monedas a la ceca de Zaragoza). Tami\u00e9n bi heba un atra ceca perinenca en \"Volotania\" (Boltanya) en tiempos de Gundemaro que emiti\u00f3 tremis de 1,185 g. d'oro, con tipos d'a provincia tarraconense.\nAs monedas aragonesas d'o reino visigodo no yeran guaire diferents d'as que s'emitiban en a resta d'a provincia Tarraconense, estando piezas d'oro por un regular de baixa ley, con un peso meyano de 1,5 g y seguiban normas d'o dreito romano y no d'o chermanico. A ceca prencipal se trobaba en Caesaraugusta, por estar a cabecera de l'antigo convento churidico y a segundaria i yera en Turiaso, que yera am\u00e1s de seu episcopal un important centro comercial. As monedas d'archent y bronce romanas se continaban emplegando en a circulaci\u00f3n normal, mientres que as emisions d'oro, como as feitas en Chist\u00e9n y Boltanya, se reservaban ta grans gastos.\nMoneda en Al-Andalus.\nMientres a epoca de dominaci\u00f3n musulmana en Arag\u00f3n as monedas que gosaban circular yeran as mesmas que en tot o emirato y dimpu\u00e9s califato de Cordoba dica l'anyo 1031, cuan cay\u00f3 ista monarqu\u00eda y apareixi\u00f3 a Taifa de Saraqusta. En as monedas perteneixients a o emirato no se troba o nombre d'o emir, pero s\u00ed a calendata en que s'emitioron y, debito a las diferents escrituras, s'han puesto clasificar por cecas, trobando-se una d'ellas en a ciudat de \"Saraqusta\". As monedas d'o califato se cudiban en as cecas de \"Qur\u1e6duba\" y \"Mad\u012bnat al-Zahr\u0101\", apareixiendo nombres d'imams de diferents ciudaz. Asinas en a epoca de Hisam II apareixen en \"Saraqusta\" os nombres d'Abdala, Ahmed, Monzir y Suleiman y en \"Qalat Ayy\u016bb\" o de Mohamed, en epoca d'Alcasim apareixe Yahia de \"Saraqusta\" y en epoca d'Abdala apareixe en ista mesma ciudat o nombre de Mondzir. A unidat d'ista epoca ye o d\u00edrham, equivalent a la decena parti d'un dinar d'oro.\nA mayor importancia d'a ceca de \"Saraqusta\" plega con o gubierno d'a taifa d'ista ciudat. Baixa a lei d'as monedas d'oro y archent ta convertir-se en monedas de bell\u00f3n (dica un 20% d'archent como maximo). Por ixas envueltas a cudici\u00f3n d'as monedas no ye guaire buena, estando-ne Saraqusta una excepci\u00f3n. En a epoca d'os tuchib\u00eds contina apareixiendo o nombre d'o imam d'a ciudat en a moneda como se feba en o califato, pero ser\u00e1n os Banu Hud os que deixen ista practica ta encluyir-ie os suyos propios nombres y t\u00edtols. En primeras istas monedas continaban con o estilo califal y muitas d'ellas feban referencia a Hisam II como califa, encara que poquet a poquet aluenyando-se d'iste estilo, substituindo istas monedas por atras d'oro y archent mas chicorronas. En \"Qalat Ayy\u016bb\" tami\u00e9n cudi\u00f3 monedas Mohamed ben Suleyman en as que se feba referencia a o califa Hisam II.\nCon a invasi\u00f3n d'os almurabitz se produce atra vegada a unificaci\u00f3n monetaria d'Al-Andalus, estando a moneda oficial o dinar, dito por os cristianos morabet\u00edn. A tamas d'iste feito en Saraqusta continoron cudindo-se monedas taifals, bellas a nombre d'o emir Ali ben Yusuf. No son tan intresants en Arag\u00f3n as monedas d'os almuades, as doblas d'oro, encara que circuloron tami\u00e9n por os reinos cristianos.\nMoneda medieval cristiana.\nAs primeras cudicions medievals en o reino d'Arag\u00f3n son prou relacionatas con o reino de Navarra. En ixos primers anyos prencipian a fer-se, como en a resta d'Europa, monedas de bell\u00f3n, una aliaci\u00f3n d'archent y arambre. Ista monedas prencipiar\u00edan a substituir a las antigas monedas visigodas, bizantinas y romanas, asinas como a os dirhams en as zonas musulmanas d'a peninsula. En ista epoca en Arag\u00f3n tami\u00e9n se cudioron monedas foranas, como as castellanas feitas en 1134 en Zaragoza por o rei Alifonso VII de Castiella. Os primers tipos d'o reino aragon\u00e9s seguiban o patr\u00f3n imposato por Sancho Garc\u00e9s III en Nachera, con o t\u00edtol de \"Naiara\" y l'\u00e1rbol de Sobrarbe. Dende a nueva uni\u00f3n d'Arag\u00f3n con Navarra a travi\u00e9s d'a persona d'o rei Sancho Rem\u00edriz en 1076 y mientres os reinatos de Pero I y Alifonso, s'emiti\u00f3 moneda aragonesa en Chaca, que teneba tami\u00e9n curso legal en Navarra. En tornar a cudir-se os diners de bell\u00f3n navarros desapareixer\u00e1 l'arbol d'as monedas ta estar substituito por a cruz patriarcal, apareixiendo a os dos cantos d'a cruz a leyenda \"ARA-GON\". A unidat de cuenta aragonesa yera por ixas envueltas o sueldo que se dividiba en diners, formando doce diners chaqueses un sueldo chaqu\u00e9s. Mientres os succesivos reis enantaban enta o sud creyoron atras cecas mas meridionals, como a de Monz\u00f3n en tiempos de Pero I. Pareixe que a moneda yera escasa en istas epocas en o reino d'Arag\u00f3n, por ixo circulaban tami\u00e9n atras monedas foranas como os \"diners sanchez\" emititas por o rei Sancho VII de Navarra, os sueldos morlans provenients d'o Biarn u os petavinos con orichen en Piteus, am\u00e1s de monedas de Barcelona y as piezas arabes d'oro.\nA tamas d'a uni\u00f3n dinastica d'Arag\u00f3n con o condau de Barcelona ta formar a Corona d'Arag\u00f3n, cadag\u00fan d'istos territorios continoron cudindo y fendo servir a suya propia moneda. Alifonso II cudi\u00f3 diners chaqueses, pero fendo una reforma en os suyos divisors, dividindo-se dende alavez en obolos u miallas y denominando-se \"moneda chaquesa nueva\". En zaguer\u00edas d'o sieglo XII circulaban por o reino diners y obolos de bell\u00f3n, morabetins arabes (almurabiz) u castellanos d'oro y monedas foranas provenients de Castiella, Biarn y Catalunya. Esti\u00f3 o rei Pero II d'Arag\u00f3n qui meti\u00f3 fin a ista anarqu\u00eda monetaria, deixando como sola moneda de curso legal a moneda chaquesa y fendo que a resta hesen de tasar-se en funci\u00f3n d'ista, ye decir con a valgua que tenesen seguntes a suya lei y talla en sueldos chaqueses. En primer\u00edas d'o sieglo XIV o dinero chaqu\u00e9s circulaba amplament tami\u00e9n por a zona de Leida y Tortosa, por o que o rei Chaime II establi\u00f3 una nueva ceca en Sarinyena, que no emiti\u00f3 guaires diners, pero que miraba de distribuir mas facilment a producci\u00f3n d'a moneda. Esti\u00f3 Pero IV (1336-1387) qui instal\u00f3 a ceca en Zaragoza, capital d'o reino, cerrando asinas o ciclo d'as cudicions chaquesas.\nOs diners chaqueses que circuloron por o reino en tiempos de Chaime I se cudioron en Leida y puet estar que os que circulaban en os reinatos de Pero I y Pero II se fesen en Uesca y os de Alifonso I en Mont Arag\u00f3n encara que no se sabe guaire bien. Respective a o peso d'as monedas, en tiempos de Sancho Rem\u00edriz o peso d'os diners oscilaba entre os 0,80 y 1,20 gramos y o d'as miallas entre 0,40 y 0,53 gramos, estando en tiempos de Chaime I de 0,80 a 0,90 gramos o peso d'os diners y 0,40 gramos as miallas y tornando a alcanzar o peso orichinal con Pero IV.\nEn muitos d'os estatos d'a Corona se cudioron monedas d'archent a imitaci\u00f3n d'o gros franc\u00e9s u o groat angl\u00e9s. S'emitioron tami\u00e9n monedas d'oro en Sicilia, Cerdenya y N\u00e1pols. Pero IV meti\u00f3 en os suyos estatos una nueva moneda, o flor\u00edn d'oro de Florencia, orichinario d'ista ciudat y que levaban as im\u00e1chens de Sant Chuan y a flor, emblemas d'a ciudat de Florencia. As Corz d'Arag\u00f3n de 1372 s'oposoron a la substituci\u00f3n d'a moneda chaquesa por ista nueva divisa, por o que o rei mand\u00f3 cudir os florins difuera d'as mugas d'o reino, en a ceca de Perpiny\u00e1n a on ya s'heban empezato a fabricar en 1346. Asinas os florins d'oro d'Arag\u00f3n nom\u00e1s se cudioron en Zaragoza por un breu periodo de tres anyos d'o reinato de Pero IV y se fer\u00edan dimpues en as cecas de Perpiny\u00e1n, Valencia, Barcelona, Tortosa y Mallorca dica tiempos d'o rei Ferrando o Catolico en 1483.\nMoneda moderna.\nNo bi ha guaire continidat entre a moneda medieval aragonesa y a d'o sieglo XV. O rei Chuan II cudi\u00f3 monedas d'oro y archent en Zaragoza y ducaus en Barceloma, pero pareixe que no emiti\u00f3 a moneda chaquesa, que en l'anyo 1428 heba estato lechitimata por as Corz de Teruel, viedando l'uso d'atro tipo de moneda. As monedas cuditas en Zaragoza yeran ducaus d'oro y reyals d'archent, con o busto reyal y o escudo d'Arag\u00f3n como simbolos respectivament.\nO rei Ferrando II cudi\u00f3 monedas de bell\u00f3n. A ceca de Zaragoza s'esferenciaba por a letra \"c\" en as suyas primeras emisions que levaban o tozuelo d'o rey y un escudo trestallato con as armas de Castiella, Ley\u00f3n, Arag\u00f3n y Sicilia. Atras marcas de cecas yeran as inicials d'os mayestros que heban feito as monedas \"s\" (S\u00e1nchez), \"g.s\" (Gabriel S\u00e1nchez) y \"l.s\" (Luis S\u00e1nchez). En os ducaus apareixeba am\u00e1s a mazada de \"Triunfator et Catolicus\". Os meyos ducaus d'oro d'ista epoca se deciban \"fernandins\"\nDimpu\u00e9s de l'anyo 1506 se cuden piezas de diez, cuatre y un ducaus. Cal destacar una rariza moneda que en cuentas de seguir o tipo normal con o escudo d'Arag\u00f3n, leva o escudo de Zaragoza, un castiello de dos torres con una cruz de Lorena en o centro, a marca de ceca \"c\" y as inicials d'un d'os S\u00e1nchez.\nD'atra man o rei Ferrando, de conchunta con a suya muller Isabel I de Castiella, cudi\u00f3 en 1475 moneda en iste reino que no yera de curso legal en Arag\u00f3n. Istas monedas como ye de dar conservaban o sistema monetario castellano establito por o rei Henrique IV, que feba servir l'oro ta a moneda castellana (castellanos) y l'archent ta os reyals y os suyos divisors. Con a lei pragm\u00e1tica de Medina del Campo de 1497 se mir\u00f3 d'unificar a moneda d'oro d'os estatos perteneixients a las dos coronas. O nuevo ducau ser\u00eda una moneda d'archent de gran calidat que tendr\u00eda prou importancia en toda Europa. En as piezas castellanas amaneixe tami\u00e9n o escudo d'Arag\u00f3n-Sicilia, chunto a o de Castiella-Ley\u00f3n, os dos baixo l'alica de Sant Chuan y con a mazada de \"Sub umbra alarum tuarum protege nos domine\". As monedas castellanas d'os Reis Catolicos continoron emplegando-se mesmo en os reinatos de Chuana y Felipe I de Castiella, de Chuana y Carlos I de Castiella y o de Carlos I, encara que en Arag\u00f3n no esti\u00f3 asinas.\nZaguers sieglos de moneda aragonesa.\nDimpu\u00e9s d'a muerte d'o rei Ferrando II continoron cudindo moneda d'oro plata y bell\u00f3n a suya filla Chuana y o fillo d'ista Carlos con a leyenda de \"Ioana et Karolus - Rex Aragonum\". Debito a la manca de monedas d'archent, en os anyos 1518 y 1519 as Corz de Zaragoza autorizan a o tresorero Luis S\u00e1nchez ta cudir reyals y meyos reyals con o peso y lei d'os de Castiella, asinas se cambea a valgua d'o reyal d'archent y s'achusta a iste a moneda de bell\u00f3n. Pocos anyos dimpu\u00e9s, en 1528 s'enampla d'anterior acto de Corz ta os ducaus y meyos ducaus y reyals y meyos reyals con as midas de Castiella y ta a moneda chaquesa, diners y miallas.\nD'as emisions de moneda de Felipe I entre 1555 a 1598 no se sabe guaire, encara que si que apareixe en 1564 o fuero nuevo d'as Corz de Monz\u00f3n respecto a la fabricaci\u00f3n de moneda. Iste fuero determina a fabricaci\u00f3n d'escudos d'oro como os de Castiella, encara que con as armas d'Arag\u00f3n y miallas. En 1576 s'alcuerda cudir dos mil doblons y diners chaqueses en miallas dica vente mil libras. En istas monedas apareixe o nombre d'o rei en lat\u00edn \"Philipus\" y o t\u00edtol de \"Aragonum rex\".\nAs pocas monedas que se cudioron en o reinato de Felipe II yeran d'archent, de ueito y cuatre reyals en 1611, reyals en 1611 y 1612 y meyos reyals en 1612. De Felipe III se sabe que cudi\u00f3 moneda d'archent recortata de 8, 4, 2 y 1 reyals en 1651 y reyals redondos y recortatos de 1652.\nEn o reinato de Carlos II se facioron reyals y monedas de bell\u00f3n d'os tipos habituals, achustando-los a las monedas de 2 morabetins procedents de Castiella. En primer\u00edas d'o sieglo XVIII cudi\u00f3 dineriellos o rei Carlos III d'Arag\u00f3n, dica 1710 cuan l'archiduque deix\u00f3 a cadiera reyal a Felipe IV.\nFelipe IV cudi\u00f3 bellas monedas en Arag\u00f3n mientres os primers anyos d'os suyo reinato dica o 9 de chunio de 1728 cuan orden\u00f3 que no se cudise mas moneda con tipo aragon\u00e9s, encara que ya feba anyos que no se feba. A moneda chaquesa mas tardana que existe ye de l'anyo 1719 y d'ixe mesmo anyo y d'o sieguient bi ha piezas de 8, 4 y 2 morabetins con a marca \"z\" d'a ceca de Zaragoza que siguen o sistema cheneral espanyol. A emisi\u00f3n de moneda en Arag\u00f3n remata o 16 de chulio de 1730, por un decreto d'o rei Felipe IV (ya nom\u00e1s con o t\u00edtol de Felipe V d'Espanya) en que se prohibe cudir moneda en Zaragoza.\nMoneda espanyola.\nDimpu\u00e9s d'as midas presas por Felipe IV ta rematar con a cudici\u00f3n de moneda en Arag\u00f3n nunca mas no se torn\u00f3 a fer moneda en o pa\u00eds, pasando a estar moneda de curso legal en tot o territorio nacional a moneda estatal. En ista epoca circulaban os escudos d'oro, os reyals d'archent y os cuatrenos, ochavos y morabetins d'arambre.\nEn 1809 Chus\u00e9 I Bonaparte orden\u00f3 que todas as monedas d'oro y archent levasen a suya valgua en reyals de bell\u00f3n, estando 20 en o caso de l'antigo reyal de a ueito, que pas\u00f3 decir-se \"duro\". En istas monedas apareixeban os simbolos de Castiella, Ley\u00f3n, Arag\u00f3n y Navarra y l'alica d'os Bonaparte.\nEn 1848 sigui\u00f3 en Arag\u00f3n o sistema monetario cheneral con as siguients monedas d'oro o dobl\u00f3n de 100 reyals y 8,37 g, d'archent o duro de 20 reyals y 27,25g, con divisors de meyo duro, peceta de cuatre reyals, meya de dos y reyal y d'arambre o meyo reyal, decima, doble decima y meya decima de reyal. Os morabetins valeban tres centimos y ya en 1855 os reyals, que yeran a unidat monetaria, se dividiban en cient partis, reducindo-se a centimos os morabetins.\nEn l'anyo 1864 s'establi\u00f3 o escudo d'archent de 12 gramos, 980 miligramos y 900 milesimas de fino como unidat en toz os reinos. En oro a unidat yera o dobl\u00f3n (de 10, 4 y 2 escudos), en archent o duro, o escudo, a peceta y a meya peceta y en arambre o cuartiello, a decima y a meya decima.\nYe ya en 1868 cuan dimpu\u00e9s d'o reinato d'Isabel II s'imposa como moneda a peceta que ser\u00eda a moneda de curso legal en tot o Estato Espanyol dica l'anyo 2002 cuan prencipi\u00f3 a emplegar-se l'euro.\nMientres a Guerra Civil bi habi\u00f3 en o bando republicano emisi\u00f3n de monedas y billez por parti de bels municipios d'Arag\u00f3n, mesmo con o escudo d'o Consello Rechional d'Esfensa. En cuasi toz os casos a valgua d'istos billez y monedas yera poca.\nA tamas de no cudir moneda propia en a epoca d'as pecetas se facioron bellas referencias a Arag\u00f3n en as monedas como o \"duro\" adedicato a Arag\u00f3n con a imachen d'a Puerta d'o Carmen de Zaragoza y a bailarina de Pablo Gargallo (1994) u a moneda de 2000 ptas adedicata a la \"Maja Vestida\" de Goya (1996).\nMoneda europea.\nO Tractau d'a Uni\u00f3n Europea, que dentr\u00f3 en vigor en 1993, preveye a creyaci\u00f3n de una Uni\u00f3n Economica y Monetaria con a introducci\u00f3n d'una moneda unica. De ella fer\u00edan parti os estatos que cumplieran una serie de condicions y se meter\u00eda en circulaci\u00f3n de forma gradual. Os estatos miembros d'a Uni\u00f3n Europea alcordaron o 15 d'aviento de 1995 en Madrid a creyaci\u00f3n d'una moneda com\u00fan europea - baixo a denominaci\u00f3n d\"'euro\" - con calendata de prencipio de circulaci\u00f3n en chinero de l'anyo 2001.\nDende l'1 de chinero de 1999, deixoron d'existir como sistemas independients as monedas d'os once estatos d'a Uni\u00f3n que s'aculloron a o plan d'a moneda unica, a dita \"zona euro:\" Alemanya, Austria, Belchica, Espanya, Finlandia, Francia, Irlanda, Italia, Luxemburgo, Pa\u00edses Baixos y Portugal y atros estatos difuera d'a Uni\u00f3n Europea como M\u00f3negue, San Marino y Ciudat d'o Vaticano. L'1 de chinero de 2001 s'incorpor\u00f3 Grecia y dimpu\u00e9s bels anyos dimpu\u00e9s Eslovenia l'1 de chinero de 2007, Malta y Chipre l'1 de chinero de 2008, Eslovaquia l'1 de chinero de 2009, Estonia l'1 de chinero de 2011, y Andorra lo fer\u00e1 en 2013.\nEn Arag\u00f3n como parti d'un estato d'a zona euro ista moneda precipi\u00f3 a circular o 1 de chinero de 2002 y ye dende alavez a moneda de curso legal en o pa\u00eds. As monedas que circulan son de dos y un euro y de 50, 20, 10, 5, 2, y 1 centimo d'euro.\nYa que Arag\u00f3n no ye un estato independient no tien a posibilidat de cudir moneda propia, por o que actualment circulan por o territorio aragon\u00e9s monedas d'os 20 estatos independients que s\u00ed que lo fan. Encara que deng\u00fan estato dica hue ha cudito moneda de curso legal que tienga bella relaci\u00f3n con Arag\u00f3n, si que ye previsto que Espanya emita monedas conmemorativas de 2\u20ac aintro d'a suya serie adedicata a o Patrimonio d'a Humanidat en o Estato espayol con a imachen d'os dos molimentos asinas categorizatos que existen en Arag\u00f3n: o mud\u00e9char aragon\u00e9s (que apareixer\u00e1 previsiblement en 2020) y o macizo d'as Tres Serols (que habr\u00eda d'apareixer en 2036).\nS\u00ed que s'han feito monedas conmemorativas en o estato espa\u00f1ol adedicatas a Arag\u00f3n, como as dos monedas adedicatas a la Expo 2008 de Zaragoza con as im\u00e1chens d'o Pavill\u00f3n Puent y a Torre de l'Augua (10\u20ac d'archent, 2007), a moneda adedicata a o bicentenario d'a Guerra d'o Franc\u00e9s con as im\u00e1chens de Palafox y Agustina d'Arag\u00f3n (400\u20ac d'oro, 2008), as monedas adedicatas a Francisco de Goya (3 de 10\u20ac d'archent, \"Maja\", \"Vendimia\" y \"Garrotes\", y una de 400\u20ac d'oro, \"Volaverunt\" , 2010) y as monedas adedicatas a las ciudaz de Huesca (5\u20ac d'archent, 2010), Zaragoza (5\u20ac d'archent, 2011) y Teruel (5\u20ac d'archent, 2011) con os suyos escudos y as suyas seus aintro d'a serie de capitals provincias espanyolas."}
{"id": "1837", "revid": "69718", "url": "https://an.wikipedia.org/wiki?curid=1837", "title": "Africa", "text": "Africa ye un d'os cinco continents, chunto con Europa, Asia, America y Ocean\u00eda. Muga a lo norte con a mar Mediterrania que la desepara d'Europa, a l'ueste con l'oceano Atlantico y a l'este con a mar Roya (que la desepara d'Asia), l'oceano Indico y Asia a travi\u00e9s d'a canal de Suez. O continent africano tien una superficie de 30.221.532 km\u00b2 (ye o segundo continent por a suya superficie) y una poblaci\u00f3n de 1.000.010.000 d'habitants (tami\u00e9n ye o segundo continent por a suya poblaci\u00f3n, con o 16,14% d'os habitants d'o planeta), con una densidat de poblaci\u00f3n de 30,51 hab/km\u00b2. En fan parte 48 pa\u00edses (encluyendo-ie a isla de Madagascar, a mas gran d'as islas africanas) y 53 (encluyendo-ie tami\u00e9n as islas y archipielagos).\nYe un continent con muita importancia ta la Historia, que gosa estar considerato l'orichen de l' \"Homo sapiens\" u mesmo d'a familia d'os \"Hominidae\", seguntes os chacimientos localizatos por os arqueologos en Etiop\u00eda, Kenya u Tanzania, am\u00e1s d'atros chacimientos menors en pa\u00edses como Sudafrica. Ye tami\u00e9n uno d'os puestos a on naixi\u00f3 l'actual civilizaci\u00f3n, en a val d'o r\u00edo Nilo, con a civilizaci\u00f3n de l'Antigo Echipto, que yera en contacto con as civilizacions d'Orient Meyo y con as civilizacions d'a mar Mediterrania, como l'Antiga Grecia u l'Antiga Roma. Antiparte, en o sieglo XIX as potencias europeas establioron as suyas colonias en o continent, quedando nom\u00e1s Liberia y Etiop\u00eda como as solas nacions independients, dica o proceso de descolonizaci\u00f3n en os anyos 1960, cuan a mayor parte d'os territorios africanos plegoron a la suya independencia. Dende ixe inte, o continent ha padeixito frecuents guerras (mas que mas guerras civils) y dende os anyos 1970 una constant situaci\u00f3n de sequera en o centro-norte d'o continent, estando am\u00e1s uno d'os puestos d'o mundo a on mas s'ha estendillato a SIDA, que ye en bels pa\u00edses una important causa de mortalidat.\nA climatoloch\u00eda d'o continent ye muit variata, con clima templato en as costas d'a mar Mediterrania y a o sud, en Sudafrica, climas calidos y diserticos en os tropicos y climas calidos y humidos en o ecuador terrestre, encara que una caracteristica com\u00fan a toz ixes climas ye o feito que no bi ha en Africa ni plevias regulars ni grans montanyas que puedan templar o clima con cheleras u nieu, estando asinas a sola influencia dulcificadora d'o clima a que tien o suyo orichen en as mars y ocians exteriors. Tampoco no tien pas un rete desenvolicato de r\u00edos, estando nom\u00e1s r\u00edos importants o r\u00edo Nilo, que dende o o suyo naixedero en o centro-este d'o continent puya enta o norte ta desauguar en a mar Mediterrania, o r\u00edo Congo, que dende o centro d'o continent marcha enta l'ueste dica l'oceano Atlantico, o r\u00edo N\u00edcher, que drena a parte centro-oriental d'o continent desauguando en o golfo de Guinea y o r\u00edo Zambezi, o solo d'os grans r\u00edos d'o continent que desaugua en l'Oceano Indico.\nEtimoloch\u00eda.\nEncara que no gosa trobar-se una opini\u00f3n unanime, s\u00ed ye platero que o nombre d'Africa provi\u00e9n d'o lat\u00edn.\nSeguntes una teor\u00eda, o suyo nombre deriva d'o nombre d'un viento d'a peninsula italica, l' \"africus\", que designaba en a Campania a un viento humido que proveniba de Cartago. Cal parar cuenta que basicament, os romanos no designaban con o nombre d' \"Africa\" mas que a la parti occidental d'Africa d'o Norte, ye decir alto u baixo l'actual Tunicia.\nSeguntes una segunda teor\u00eda, o continent recibi\u00f3 o suyo nombre d'o nombre d'una tribu berber, a tribu d'os Banu Ifren. O suyo antipasato eponimo yera \"Ifren\", con un termin relacionato con as esplugas. Antiparte, Ifri ye o nombre d'una antiga diosa berber.\nCheograf\u00eda.\nCheograf\u00eda fisica.\nO continent africano muga a lo norte con a mar Mediterrania que la desepara d'Europa, a l'ueste con l'oceano Atlantico y a l'este con a mar Roya (que la desepara d'Asia), l'oceano Indico y Asia a travi\u00e9s d'a canal de Suez. Dende o suyo cabo septentrional, que se troba en Tunicia, dica o suyo cabo meridional, que se troba en Sudafrica, o continent s'estendilla 8.000\u00a0km, y dende o suyo cabo occidental en Cabo Verde dica o suyo cabo oriental en Somalia, alto u baixo 7.400\u00a0km. O continent africano tien una superficie de 30.221.532\u00a0km\u00b2 (estando o segundo continent por a suya superficie) y una poblaci\u00f3n de 1.000.010.000 d'habitants (tami\u00e9n ye o segundo continent por a suya poblaci\u00f3n, con o 16,14% d'os habitants d'o planeta), con una densidat de poblaci\u00f3n de 30,51\u00a0hab/km\u00b2. En fan parte 48 pa\u00edses (encluyendo-ie a isla de Madagascar, a mas gran d'as islas africanas) y 54 (encluyendo-ie tami\u00e9n as islas y archipielagos). O pa\u00eds con una superficie mas gran ye Sud\u00e1n, que ye o 10eno d'o mundo (antis d'independizar-se o Sud\u00e1n d'o Sud, que ha esdevenito o 54eno estato independient d'Africa).\nO suyo litoral no tien accidents destacatos, encara que s\u00ed que cal charrar d'o golfo de Guinea, que se troba en a parte occidental d'o continent, en l'oceano Atlantico. Entre as suyas islas, cal destacar Madagascar (que ye a mas gran d'as islas d'o continent), as islas Canarias, as islas de Cabo Verde, Socotora, Zanz\u00edbar, Reuni\u00f3n u as Comoras.\nTampoco no tiene Africa muitas montanyas d'altarias importants, encara que cal destacar o Kilimanjaro y o mont Kenya, con mas de 5.000 metros d'altaria sobre o livel d'a mar.\nOs suyos r\u00edos prencipals son o r\u00edo Nilo (o mas largo d'o mundo), o r\u00edo Congo, o r\u00edo N\u00edcher y o r\u00edo Zambezi. Tami\u00e9n cal citar bellos lacos, como o laco Victoria, o laco Malawi y u laco Tanganyka.\nCheograf\u00eda humana.\nA distribuci\u00f3n d'a poblaci\u00f3n d'o continent africano no ye pas homochenia, por a gran diferenciaci\u00f3n en as condicions climatolochicas. Asinas, parte d'o continent ye un disierto, como o disierto d'o Sahara u o disierto d'o Kalahari, y en atras grans partes d'o continent a existencia de selvas tropicals fa imposibles as grans concentracions humanas, que en ixas condicions se troban mas que mas en a val d'o r\u00edo Nilo, que trescruza de sud enta norte a parti occidental d'Africa.\nAfrica ye o continent que poseya una mayor tasa de creixencia d'a poblaci\u00f3n, con un 2,9% en os anyos 1975-1980 y un 3% en os anyos 1980-1990, a consecuencia d'una alta tasa de natalidat (44 por mil en 1986-1990), encara que ixe augmento de poblaci\u00f3n queda mitigato por una alta tasa de mortalidat infantil, que reduz l'asperanza de vida meya d'os africanos dica las 53 anyadas de vida.\nAfrica ye un continent con una gran variedat ling\u00fcistica, y s'estima que se i charran arredol de 1.000 luengas diferents, a mayor parte con menos de 100.000 fablants. Debito a ista gran fragmentaci\u00f3n ling\u00fcsitica, en a mayor parte d'os nuevos estatos establitos con o proceso descolonizaci\u00f3n mientres os anyos 1960 y os anyos 1970 han adoptato como luengas oficials a luenga de l'antiga metropoli; as excepcions en son os pa\u00edses de luenga arabe en Africa d'o Norte y bellos atros pa\u00edses, como Tanzania (con o suahili), Etiopia (con l'idioma amharico) y Somalia (con l'idioma somal\u00ed). J.H.Greenberg propos\u00f3 en 1963 una divisi\u00f3n d'as luengas africanas en cuatre grans familias ling\u00fcisticas: as luengas afroasiaticas (con as luengas semiticas, as luengas echipcias, as luengas berbers, as luengas chadicas, as luengas cusitas y as luengas omoticas), as luengas nilotico-saharianas, as luengas khoisan y as luengas nichero-kor-dofanianas.\nRespective d'a relichi\u00f3n, l'Islam dentr\u00f3 en Africa dende zaguer\u00edas d'o sieglo VII con as conquiestas arabes de l'Africa d'o Norte, y dende ista redolada s'estendill\u00f3 enta o sud a travi\u00e9s d'as rotas comercials por o disierto d'o Sahara y por a mar Roya y l'oceano Indico. O cristianismo, que yera present en o norte d'Africa dende as suyas mesmas or\u00edchens, despareixi\u00f3 con a conquiesta arabe sin estar capable d'estendillar-se enta o sud, con a excepci\u00f3n d'Etiop\u00eda, y cuasi heba desapareixito dica que dende a segunda metat d'o sieglo XIX tornoron a amostrar-lo misioners europeus. Actualment arredol d'un 40-45% d'a poblaci\u00f3n africana profesa l'islamismo, un 40-45% os diferents ritos cristianos y la resta conservan l'animismo anterior a la introducci\u00f3n d'ixas dos relichions monote\u00edstas.\nRespective d'as razas, se i puet trobar en Africa tipos racials prou esferenciatos, con un norte y un disierto d'o Sahara de raza blanca composato por os pa\u00edses arabes, un amplo grupo de raza negra en o sud y o centro d'o continent, con un reducito grupo de raza amariella en a isla de Madagascar. Antiparte, dende o sieglo XVII s'establi\u00f3 en o sud d'o continent, mas que mas en l'actual Sudafrica, una ampla presencia de blancos, os ditos afrikaans, d'orichen mas que mas neerland\u00e9s.\nPa\u00edses.\nEn Africa se gosa distinguir entre l'Africa d'o Norte y l'Africa subsahariana (tami\u00e9n dita de vegatas \"Africa negra\", y aintro d'ista zaguera trobamos l'Africa Occidental, l'Africa Oriental, l'Africa Central y l'Africa Austral, cadaguna con caracteristicas propias.\nEn l'Africa d'o Norte predomina d'una man a raza blanca, a luenga arabe y a relichi\u00f3n islamica; tanimientres, en l'Africa subsahariana predomina a raza negra, con menos presencia de l'arabe (a excepci\u00f3n de zonas amanatas a o norte d'o continent) y a on a presencia d'a relichi\u00f3n islamica coexiste con os cultos animistas y con o cristianismo, encara que l'islamismo ye predominant en l'Africa Oriental y Central (con a notable excepci\u00f3n d'Etiopia).\nHistoria.\nOs grans imperios africanos.\nEn Africa de l'ueste, dende o sieglo VI dica prencipios d'o siguient milenio, a gran actividat comercial y a fertilidat d'a suya tierra, favoreixioron a emerchencia de poderosos reinos y imperios, como por eixemplo o reino Mossi, a civilizaci\u00f3n Nok, l'imperio de Mali, l'Oba de Benin, o reino de Kanem-Bornou, o Dahomey, o reino d'Oyo, l'imperio Ashanti, l'imperio de Ghana, l'imperio Songhai, l'imperio Djolof, l'imperio Kongo, l'imperio peul de Macina, o reino bambara de Segou u l'imperio Monomotapa.\nO establimiento de l'imperio de Mali, tami\u00e9n dito Mand\u00e9 u Manden, ye sin garra dadalo uno d'os mas grans escaicimientos d'a historia d'Africa. Se produci\u00f3 en 1235, cuan Soundiata Ke\u00efta gan\u00f3 con o suyo exercito a batalla de Kirina. Soundiata esdeveni\u00f3 alavez \"rei de reis\" u \"emperador\", y se li considera como a uno d'os mas grans herores de toda Africa, encara que a transmisi\u00f3n oral d'a suya historia haiga puesto contribuir a que a suya vida tienga as caracteristicas propias d'un heroe de cuento. Dot\u00f3 a lo suyo imperio d'una constituci\u00f3n, a carta de Kurukan Fuga u carta d'o Manden en 1236, que en bellos aspectos s'amana a una declaraci\u00f3n de dreitos humans. Ista carta, que s'ha trensmitito oralment de cheneraci\u00f3n en cheneraci\u00f3n, reculle entre d'atros o dreito a la vida, a preservaci\u00f3n d'a integridat fisica, a tolerancia, o respeto respective d'os sabios y marabouts, o prencipio d'educaci\u00f3n d'os ninos por parte de toz, l'asociaci\u00f3n d'as mullers a la vida politica, o buen trato respective d'os esclavos, etc. Mesmo se i fa menci\u00f3n d'una supresi\u00f3n d'a esclavitud, encara que ista instituci\u00f3n continu\u00f3 existindo \"de facto\". A carta da igualment reglas economicas, y tami\u00e9n respective d'a guerra.\nA l'este, o reino d'Etiopia contin\u00f3 con o reino d'Axum, que desembolic\u00f3 relacions comercials entre Africa, Orient Meyo y a India..\nTa rematar, en Africa austral, que inicialment yera ocupata por os pueblos khoisan y dimpu\u00e9s por os bant\u00fas, o Gran Zimbabwe, centro de l'imperio Monomotapa, i amanixe dende o sieglo IV.\nBellas federacions mas laxas de ciudaz-estato, como por eixemplo os yorubas y os haussa, tami\u00e9n existioron, encara que a mayor parte d'istos reinos desapareixioron u a lo menos perdioron parte d'o suyo esplendor con a presencia d'os europeos en os puertos d'o golfo de Guinea..\nEconom\u00eda.\nEn a suya condici\u00f3n d'antigas colonias europeas, a mayor\u00eda d'os pa\u00edses africanos mantienen estreitas relacions economicas con a Uni\u00f3n Europea.\nS'ha creyato una organizaci\u00f3n supranacional pareixita a la UE, dita Uni\u00f3n Africana, d'a que en fan parte a totalidat d'estatos africanos, con a excepci\u00f3n de Marruecos, que no reconoix a la Republica Arabe Sahraui Democratica que s\u00ed que en fa parte, en estar reconoixita por a resta de pa\u00edses africanos.\nA mayor parte d'os pa\u00edses africanos se troban en una situaci\u00f3n economica prou feble, en vivir alto u baixo o 50% d'a poblaci\u00f3n africana con una baxisma renda per capita, mesmo inferior a un d\u00f3lar estausunidense por d\u00eda. Por ixo se considera que son pa\u00edses subdesembolicatos, estando en Africa la mayor parte de pa\u00edses d'o Tercer Mundo u \"en v\u00edas de desembolique\" seguntes a terminoloch\u00eda economica. De feito, o Producto Interior Bruto d'Africa ye nom\u00e1s o 2,6 d'o PIB mundial.\nRecursos naturals.\nSindembargo, Africa ye un continent prou rico en recursos naturals. Mientres a colonizaci\u00f3n europea, se faci\u00f3 a explotaci\u00f3n d'os recursos mas f\u00e1cils d'obtener, destacando-ne l'oro, o vori d'os alifants, as piedras preciosas (destacando-ne diamant, pero tami\u00e9n d'atras) u las fustas preciosas u semi-preciosas. Os diamants, o petrolio, o gas natural y a mener\u00eda en cheneral han esdevenito mas frecuents dimpu\u00e9s d'a independencia, pero a manca de capitals t'a suya explotaci\u00f3n ha feito que ixos recursos gosen estar propiedat d'interpresas foranas, mas que mas d'Europa y d'Estaus Unius, feito que condiciona a vida politica africana dende os anyos 1960.\nO sector d'a industria ye cuasi inexistent en Africa, con as excepcions de Sudafrica, Echipto, Tunicia y Marruecos."}
{"id": "1838", "revid": "41", "url": "https://an.wikipedia.org/wiki?curid=1838", "title": "Asia", "text": "Asia ye una d'as partis que, chunto con Europa, forma o supracontinent d'Eurasia. Ye una d'as mayors arias cheograficas d'o planeta Tierra, y s'estendilla en a metat oriental d'o hemisferio norte, dende l'Oceano Glacial Arctico por o norte dica l'Oceano Indico por o sud. Por l'este arriba dica l'Oceano Pacifico y por l'ueste dica os Monts Urals y o Caucaso, mugando tami\u00e9n con a mar Roya, a mar Echea, o estreito d'os Dardanelos, a mar de Marmara, o Bosforo, a mar Negra y a mar Caspia. Ye deseparata d'America por o estreito de Bering, y d'Africa por a canal de Suez. En fer parte en realidat d'una continidat cheografica con Europa, que formalment puet definir-se como una peninsula chigant d'Asia, puet considerar-se que a noci\u00f3n d'Asia ye mas que mas una noci\u00f3n cultural y no pas cheografica.\nEn as suyas mugas tradicionals, Asia tien una poblaci\u00f3n de 3.879.000.000 d'habitants (ye o continent con una poblaci\u00f3n mas gran, con alto u baxo o 60% d'a poblaci\u00f3n mundial) en una superficie de 44.579.000 km\u00b2 (tami\u00e9n ye o continent mas gran por superficie, con alto u baixo o 30% d'o total d'as tierras emerchitas), con una densidat de poblaci\u00f3n de 89 hab/km\u00b2. Tami\u00e9n se troba en Asia (concretament en China) o puesto situato mas luent d'a costa, que se troba a una distancia de 2.648 km d'a mar, y o puesto de mayor altaria d'o mundo, o mont Everest, con 8.848 metros d'altaria.\nGosa trastallar-se en as siguients divisions cheograficas: Asia Meridional u Asia d'o Norte, Asia Occidental u Asia de l'Este, Asia Central, Asia Septentrional u Asia d'o Norte y Sudeste d'Asia.\nEtimoloch\u00eda.\nA palabra Asia provi\u00e9n d'o griego; \"\u1f08\u03c3\u03af\u03b1\" , atribuyendo-se o suyo emplego por primera vegata a Herodoto (arredol de 440 aC) ta fer referencia a la rech\u00f3n d'Anatolia u, con a intenci\u00f3n d'explicar as guerras medicas, a l'Imperio Persa, diferenciando asinas ixa redolada de Grecia y Echipto. Herodoto comenta que se fan servir tres nombres de muller ta describir una masa enorme y substancial d'a Tierra (Europa, Asia, y Libia, referindo-se a Africa), indicando que a mayor parte d'os griegos creyeban que Asia recibiba o suyo nombre por a muller de Prometeu pero que o lidios deciban que recibi\u00f3 o suyo nombre en refer\u00e8ncia a Asias, fillo de Cotys y que pas\u00f3 ent'a tribu de Sardes.\nMesmo antis d'Herodoto, Homero charra d'un pa\u00eds aliato de Troya dito Asios, y tami\u00e9n describe un almarchal como \u03b1\u03c3\u03b9\u03bf\u03c2 (en a \"Iliada\" 2, 461). En a luenga griega a palabra puet provenir d'os Assuwa, una confederaci\u00f3n d'estatos d'Anatolia occidental mientres o sieglo XIV aC que fue redotata per os hititas.\nAlternativament, a etimoloch\u00eda d'a palabra \"Asia\" puet provenir d'a palabra en acadio \"(w)a\u1e63\u00fb(m)\" que significa \"puyar\", referita a la direcci\u00f3n d'a salita d'o Sol en Orient Meyo, relacionata tami\u00e9n con a palabra fenicia \"asa\", que significa \"este\".\nEn cualsiquier caso, y cualsiquiera que en s\u00eda o suyo orichen, se cheneraliz\u00f3 o emplego d'a palabra \"Asia\" en o mundo griego y a travi\u00e9s d'o suyo herencio se transmiti\u00f3 ent'a Roma antiga, cheneralizando-se asinas en os mapas antigos y medievals, que emuestran o continent asiatico como una gran taca amorfa que s'estendilla enta l'este. En l'Antig\u00fcedat se suponeba que o mundo asiatico remataba en a India (por ixo Aleixandre lo Gran creyeba que en plegar en India heba plegato dica la fin d'o mundo).\nDimpu\u00e9s o nombre enampl\u00f3 o suyo significato, ta incluir-ie as tierras situatas a l'este d'ixa Asia orichinal, encluyendo-ie os territorios a l'este d'a India, como China y o Sud-este asiatico, am\u00e1s d'os territorios a l'este d'os monts Urals, que ye o suyo significato actual.\nCheograf\u00eda fisica.\nMuitos cheografos no consideran que Asia y Europa s\u00edan continents deseparatos, porque en realidat no bi ha garra deseparaci\u00f3n fisica entre toz dos. Por eixemplo, sir Barry Cunliffe, profesor emerito d'arqueoloch\u00eda europea d'a Universitat d'Oxford, diz que Europa ye cheograficament y cultural nom\u00e1s que a prominencia occidental d'o continent asiatico, ye decir, considera que Europa ye una pensinsula d'Asia. Cheograficament, Asia ye a parti mas gran d'o este d'o territorio dito Eurasia (estando Europa a peninsula noroccidental d'ixa masa de tierra) u d'Africa-Eurasia; cheolochicament, Asia, Europa, Y Africa forman una sola masa contigua (excepto a canal de Suez) y comparten a mesma plataforma continental. Cuasi tota Europa y a mayor parti d'Asia se troban situatas sobre a placa eurasiatica, que s'une a o sud con a placa arabiga y a placa indica, mientres que a parte este de Siberia se troba sobre a placa nord-americana y as Filipinas sobre a placa filipina. Sindembargo, a opini\u00f3n mayoritaria, mesmo que a opini\u00f3n tradicional, considera a Europa y a Asia como dos continents deseparatos, encara que s\u00eda nom\u00e1s que como una simpla convenci\u00f3n. Antiparte, en Asia (mas concretament en China) se troba o puesto de tierra firme que se troba a una distancia mas gran d'a mar, a 2.648\u00a0km de distancia.\nAsia tien un litoral con muitos accidents, con cuantas mars interiors (mar Arabiga, mar de China Meridional, mar de Chava, mar de China Oriental, mar Amariella, mar de Chap\u00f3n, mar d'Okhotsk, mar de Bering, mar de Kara, mar de Barents, etc.); golfos (golfo Persico, golfo d'Om\u00e1n, golfo de Bengala, golfo de Siam, golfo de Tonqu\u00edn, golfo d'Anadir, etc.); peninsulas (Anatolia, peninsula d'Arabia, India, Malacca, Indochina, Corea, Kamchatka, Taimir, Kola, etc.), y islas adchacents, como Chipre, islas Maldivas, Sri Lanka, o gran archipielago d'Insul\u00edndia (encluyindo-ie as Filipinas, Borneu, Sumatra, Chava y islas Celebes, entre d'atras), Taiwan, as islas de Chap\u00f3n, isla de Sakhalin, Nueva Siberia, a Tierra d'o Norte, Nueva Zembla, etc.).\nRespective d'o suyo relieve, Asia ye un continent con muitas montanyas, destacando-ie a cordelera de l'Himalaya, an se troban as maximas altarias d'a Tierra, con tucas como o mont Everest, o K2 u l'Annapurna, toz con mas de 8.000\u00a0metros d'altaria (ueitomils). Tami\u00e9n i podemos trobar grans planas como Siberia y disiertos como o disierto de Gobi u o disierto d'Arabia.\nTami\u00e9n podemos trobar en Asia r\u00edos destacatos, como o r\u00edo Obi, o r\u00edo Yenissei y o r\u00edo Lena en a cuenca de l'Oceano Glacial Arctico; o r\u00edo Amur, o r\u00edo Amariello, o r\u00edo Yangtze y o r\u00edo Mekong en a cuenca de l'Oceano Pacifico; y o r\u00edo Brahmaputra, o r\u00edo Irawadi, o r\u00edo Ganges y r\u00edo Indo en a cuenca de l'Oceano Indico; o r\u00edo Tigris y o r\u00edo Eufrates en Asia occidental, y o r\u00edo Amudarja y o r\u00edo Syrdarya en a cuenca endorreica interior. O continent tami\u00e9n ti\u00e9n grans lacos, como a mar Caspia, o lago mas gran d'o planeta, a mar d'Aral, a mar Muerta, de salinidat intensa, u o laco Baikal, o laco de mas fondaria d'o mundo.\nCheograf\u00eda politica.\nFan parte d'Asia un total de 51 estatos, estando o estato asiatico con mayor numero d'habitants China, con una poblaci\u00f3n d'alto u baixo 1.400 millons d'habitants, y o menos poblato as Maldivas, con una mica mas de 350.000 habitants. Por a suya superficie, o pa\u00eds que s'estendilla mas por territorio asiatico ye Rusia, con una mica mas de 17 millons de km\u00b2 y o pa\u00eds con una superficie mas chicota ye tami\u00e9n Maldivas, cin una mica menos de 300\u00a0km\u00b2. Por densidat de poblaci\u00f3n o estato mas densament poblato ye Singapur, con una densidat de mas de 6.000 hab/km\u00b2 y o meons densament habitato ye Mongolia con menos de 2 hab/km\u00b2.\nCambeos de nombre de pa\u00edses.\nCuantos pa\u00edses asiaticos han cambeato de nombre mientres o sieglo XX como resultato de consolidacions, secesions, independencias u cambeos de rechimen.\nHistoria.\nAsia ye un continent con una amplia y variata historia, que se estendilla cuasi dende os inicios d'a Humanidat dica hue, trobando-se en o suyo territorio destacatas civilizacions con una ampla influencia en a Historia d'a Humanidat. Asinas, se puet destacar civilizacions en bel puesto como en a val d'o r\u00edo Indo, en a val d'o r\u00edo Eufrates y o r\u00edo Tigris, u en as vals d'o r\u00edo Amariello y o r\u00edo Yangtze. Asia ye tami\u00e9n a cuna d'as prencipals relichions monoteistas actuals (Chuda\u00edsmo, Cristianismo y Islam), estado dende Asia que s'han estendillato arredol d'o mundo.\nPrehistoria.\nNeolitico.\nEn l'actualidat, se considera que en l'actual Turqu\u00eda, en G\u00f6bekli Tepe, se establi\u00f3 antes de 10000 aC o mas antigo santuario conoixito. Establito por grupos de cazaraires-recolectors, se considera como o mas antigo chacimiento arqueolochico d'una cultura propia d'o Neolitico. Dende ast\u00ed, alto u baixo en 8500-8000 aC as comunidaz d'agricultors s'estendilloron a travi\u00e9s d'Anatolia, Mesopotamia y Africa d'o norte, orichinando-se asinas os primers nuclios conoixitos de civilizaci\u00f3n.\nTami\u00e9n ye d'ixas mesmas envueltas un chacimiento localizato en Lahuradewa, en l'actual India, a on as datacions con carbonio 14 de repuis de roz evidencian a suya ocupaci\u00f3n en 9000-8000 aC. Se tracta d'o mas antigo chacimiento neolitico en Asia d'o sud.\nAntiparte, en Beifudi, am\u00e1n de Yixian en a provincia de Hebei (China) se troban os repuis de chacimientos contemporanios d'os anteriors, con a cultura Cishan (8000-5500 aC) y a Cultura Xinglongwa (6200-5400 aC), a l'este d'as culturas neoliticas d'os monts Taihang, omplindo asinas un vuedo arqueolochico entre as dos culturas d'o norte de China.\nAlto u baixo en 5500 aC amaneixi\u00f3 a cultura Halaf en Liban, Palestina, Siria, Anatolia y o norte de Mesopotamia, fundamentoando-se en l'agricultura de secano.\nEn o sud de Mesopotamia, en as fertils planas aluvials, se fundoron as civilizacions d'as ciudaz de Sumer y Elam, a on caleban sistemas de riego en estar unas redoladas co muit poquetas plevias. A cultura Ubaid (tami\u00e9n dita periodo Ubaid) i floreixi\u00f3 dende 5500 aC.\nEdat de Bronce.\nAlto u baixo en 4500 aC empecipi\u00f3 o Calcolitico y en 3500 aC a Edat de Bronce, substituyindo-se asinas as antigas culturas neoliticas asiaticas.\nAsinas, por eixemplo, a civilizaci\u00f3n d'a val de l'Indo, que ye una civilizaci\u00f3n d'a Edat de Bronce (3300-1300 aC, con un periodo de plenitut en 2600-1900 aC), que se centr\u00f3 principalment en la parte occidental d'o subcontinent indio, considerando-se que a primera forma d'o hinduismo amaneixi\u00f3 mientres ista civilizaci\u00f3n.\nChina y Vietnam tami\u00e9n estioron centros a on se i desembolic\u00f3 amplament a metalurchia. Encara que data d'o Neolitico, os primers tambors de bronce han estato descubiertos en os arredols d'o delta d'o r\u00edo Royo en Vietnam y tami\u00e9n en o sud de China. Istos chacimientos se relacionan con a cultura prehistorica de Son Dong en Vietnam. Tami\u00e9n s'han trobato instrumentos elaboratos en bronce en o chacimiento de Ban Chiang, en l'actual Tailandia, datatos arredol de 2100 aC."}
{"id": "1839", "revid": "610", "url": "https://an.wikipedia.org/wiki?curid=1839", "title": "Eurasia", "text": "Eurasia ye o nombre d'o supercontinent cheografico formato por as rechions historicas d'Europa y Asia. A muga natural entre istas dos son os Monts Urals.\nLa mes gran part d'Eurasia ye en a placa euroasiatica, producto d'a fusi\u00f3n d'atras placas menor d'entre historia cheolochica. Manimenos, la placa euroasiatica no incluye tot o continent cheografico dito Eurasia ni toz los archipielagos d'as suyas marguins, podendo destacar como excepcions:"}
{"id": "1840", "revid": "610", "url": "https://an.wikipedia.org/wiki?curid=1840", "title": "Europa", "text": "Europa ye una d'as grans peninsulas d'Eurasia, a la que por un regular y por razons historicas se considera un continent por si mesma. Europa s'estendilla por a metat oriental de l'Hemisferio Norte, dende l'Oceano Glacial Arctico por o norte dica a Mar Mediterrania por o sud. Por l'ueste, arriba dica l'Oceano Atlantico, y por l'este, dica os Monts Urals.\nYe unita (y a la vegata deseparata) d'Asia por os monts Urals a l'este, en una linia que contina por o Caucas, a mar Negra, o Bosforo, a mar de Marmara, os Dardanelos, a mar Echea y a mar Mediterrania. Antiparte, ye deseparata d'Africa por a mar Mediterrania, estando o estreito de Chibraltar a l'ueste a on que istos dos continents se troban mas amanatos. En fan parte cuantas islas amanatas a o continent, como as islas britanicas (isla de Gran Bretanya y isla d'Irlanda) y as islas Feroe en a mar d'o Norte y l'Oceano Atlantico, u Corcega, Sicilia, Cerdenya y Creta en a mar Mediterrania. Tami\u00e9n se considera que en fa parte a isla d'Islandia, encara que ye mas amanata a America, deseparata nom\u00e1s de Gronlandia por o estreito de Dinamarca.\nO continent europeu tien una superficie de 10.180.000 km\u00b2, estando o seiseno d'os siet continents por a suya superficie, y una poblaci\u00f3n de 731.000.000 d'habitants (o tercero d'os continents por a suya poblaci\u00f3n), con una densidat de poblaci\u00f3n de 70 hab/km\u00b2. Cal parar cuenta, sindembargo, que dende a segunda meitat d'o sieglo XX a tasa de creixencia d'a poblaci\u00f3n en Europa ye menor que en atros continents, reducindo-se asinas o suyo peso demografico global en o total d'a poblaci\u00f3n mundial.\nYe un continent con una gran importancia historica, en estar no nom\u00e1s uno d'os puestos d'orichen de cuantas cevilizacions como l'Antiga Grecia u l'Antiga Roma, sino tami\u00e9n a on que se faci\u00f3 a revoluci\u00f3n cientifica d'os sieglos XIV y XV que faci\u00f3 que dica o sieglo XIX cuasi todos os territorios d'os atros continents quedasen dominatos por potencias europeas, por medio d'o Colonialismo.\nMientres o sieglo XX Europa perdi\u00f3 parte d'a suya potencia, substituyida por os nuevos poders economicos y militars emerchents, Estaus Unius y a Uni\u00f3n Sovietica, como consecuencia d'a Primera Guerra Mundial y d'a Segunda Guerra Mundial, continando o continent dividito en dos bloques diferenciatos mientres a Guerra Fr\u00eda. En rematar ista zaguera situaci\u00f3n, a Uni\u00f3n Europea, un organismo supranacional establito cuan remat\u00f3 a Segunda Guerra Mundial, enampl\u00f3 muito as suyas mugas enta l'este, con antigos pa\u00edses miembros d'o Pacto de Varsovia que d'antis mas yeran aliatos d'os sovieticos.\nO nombre d'Europa.\nO continent europeu recibe o suyo nombre, seguntes a mitoloch\u00eda griega, por un princesa fenicia a qui segrest\u00f3 o dios Zeus incarnato en un toro de color blanca ta portar-la dica a isla de Creta y fer-la esdevenir a suya amant.\nEn aragon\u00e9s medieval se puet veyer escrito \"Europa\" en o \"Libro d'el Trasoro\" y am\u00e9s as variants \"Auropa\" y \"Eoropa\".\nO chentilicio pa os habitants d'Europa que se fa servir en idioma aragon\u00e9s ye \"europeu\", y en femen\u00edn \"europea\", (con a forma femenina d'o sufixo -eu propia de cultismos).\nCheograf\u00eda.\nEn primer lugar, cal parar cuenta que Europa no ye en realidat mas que una peninsula d'Asia, con a cual forma una solenca placa tectonica. No bi ha garra limite cheografico cientifico d'Europa enta l'este, encara que a ormino se considera que Europa ye unita (y a la vegata desepadata) d'Asia por os monts Urals y o r\u00edo Ural a l'este, en una linia que contina por o Caucas, a mar Negra, o Bosforo, a mar de Marmara, os Dardanelos, a mar Echea y a mar Mediterrania.\nAntiparte, ye deseparata d'Africa por a mar Mediterrania, estando o estreito de Chibraltar a l'ueste a on que istos dos continents se troban mas amanatos. En fan parte cuantas islas amanatas a o continent, como as islas britanicas (isla de Gran Bretanya y isla d'Irlanda) y as islas Feroe en a mar d'o Norte y l'Oceano Atlantico, u Corcega, Sicilia, Cerdenya y Creta en a mar Mediterrania. Tami\u00e9n se considera que en fa parte a isla d'Islandia, encara que ye mas amanata a America y deseparata nom\u00e1s de Gronlandia por o estreito de Dinamarca, en estar situata en a dorsal que desepara as placas tectonicas euroasiatica y americana.\nOs casos de Rusia y de Turqu\u00eda son prou intresants ta veyer os problemas ta tobar una linia de deseparaci\u00f3n u muga clara. Ye platero que Rusia fa parte d'a tradici\u00f3n cultural europea y que o suyo territorio s'estendilla a banda y banda d'os Urals, dica o punto que se diz a sob\u00e9n mesmo que forma un subcontinent propio encabalgato entre Europa y Asia. Antiparte, Turqu\u00eda, con una tradici\u00f3n cultural de puent entre l'Orient Meyo asiatico y Europa, tien parte d'o suyo territorio en Europa encara que a suya capital y a mayor parte d'o suyo territorio fan parte d'Asia. De feito, as institucions politicas europeas consideran a istos dos pa\u00edses como fendo parte d'Europa, mesmo que en as competicions esportivas.\nAs mugas orientals d'Europa tienen radices no pas cheograficas sino politicas, estando en tiempos d'o zar Pero I de Rusia en o sieglo XVIII cuan se fixoron ixas mugas en os Urals, que yeran alto u baixo as mugas que deseyaba l'Imperio Ruso antis d'anexionar-se Siberia. Tami\u00e9n a muga d'o Caucas se desplaz\u00f3 enta la mar Caspia a prencipios d'o sieglo XIX ta chustificar l'anexi\u00f3n por Rusia de Cheorchia y Armenia.\nTami\u00e9n son especials os casos de bellas islas de l'Oceano Atlantico (Madeira, as islas Azores u mesmo as islas Canarias) que, encara que cheograficament no en fan parte, se consideran como islas europeas. Tami\u00e9n ye discutible o caso de Chipre, amanato a Asia encara que a suya tradici\u00f3n historica y cultural ye clarament europea, y o caso de Malta, puent entre Europa y Africa.\nTa rematar, bi ha o caso de Gronlandia, que cheograficament ye platero que fa parte d'America encara que ye una colonia de Dinamarca y tami\u00e9n se gosa consoderar en bels medios que fa parte d'Europa, encara que a suya poblaci\u00f3n mesmo decidi\u00f3 en un referendum albandonar a Uni\u00f3n Europea.\nEncara que con as matizacions anteriors, se puet distinguir en Europa a exitencia d'as siguients arias cheograficas:\nHidroloch\u00eda.\nOs r\u00edos europeus desauguan en as mars mugants con Europa, ye decir, l'Oceano Atlantico y as mars que en fan parte: mar Baltica, mar d'o Norte, Golfo de Bizcaya, mar Mediterrania, mar Tirrena, mar Adriana, mar Echea, mar Negra y mar d'Azov son as mars que reciben as auguas d'os prencipals cursos fluvials continentals, am\u00e1s d'a mar Caspia, una mar interior, y d'a mar de Barents, que fa parte de l'Oceano Antarctico.\nOs prencipals r\u00edos d'Europa, con alto y baixo a suya longaria, son:\nAntiparte, tami\u00e9n se troban en Europa cuantos lacos, que se pueden agrupar seguntes a suya posici\u00f3n cheografica:\nIslas y peninsulas.\nAs prencipals islas que en fan parte son:\nAntiparte, as prencipals peninsulas d'Europa son:\nMontanyas.\nAs prencipals cordeleras europeas son:\nOs Alpes escandinavos corresponden a la Orochenia Caledoniana y se formoron en o mesmo proceso d'uni\u00f3n de l'antigo continente de Baltica y Laurentia que os Apalaches d'o norte y bellas montanyas de Groenlandia y Escocia.\nOs Pirineus, os Alpes, os Carpatos y o Caucas se formoron en a Orochenia Alpina, encara que puedan tener nuclios con materials paleozoicos d'a Orochenia Hercinica.\nPoblaci\u00f3n.\nA poblaci\u00f3n autoctona d'o continent europeu ye corresponde a la representaci\u00f3n occidental d'o tronco racial caucasoide, poblacions descendients d'os cromanyons que, dende Asia arriboron en Asia Occidental y Europa desplazando a los neandertals enta zonas marguinals. Os caucasoides gosan presentar altas frecuencias de pelleta clara, que no lis resulta desfavorable por una menor insolaci\u00f3n d'este continent. En os cabo septentrionals y orientals bi ha poblacions autoctonas con un orichen mixto asiatico mongoloide y europeu caucasoide, producto d'a colonizaci\u00f3n post-glacial d'estos territorios, y d'invasions de pueblos d'as estepas.\nCuasi toz os europeus autoctonos actuals parlan luengas indoeuropeas, de fueras, d'os bascos, d'os pueblos des luengas uralicas y caucasicas. As luengas turquicas y mongolas tami\u00e9n son presents dende a Edat Meya. A mayor\u00eda d'as luengas indoeuropeas que se parlan en Europa son de tres familias: chermanica, eslava y romanz.\nO modo de producci\u00f3n agricola y ganadero ye amplament estendillato dende fa milenios dende os focos agricolas d'Orient Meyo, y pocos pueblos d'o norte han estato cazadors-recolectors dica fa pocos sieglos como os lapons u atros.\nActualment o creiximiento demografico d'os europeus actoctonos ye muito baixo, y o vueito poblacional ye ocupato por una inmigraci\u00f3n provinient d'atros continents, particularment Africa.\nHistoria.\nPrehistoria.\nAs primeras troballas d'especie d'o chenero \"Homo\" present en o continent europeu son de fa 400.000-800.000 anyadas, y son d'o dito \"hombre de Talte\u00fcll\", trobatas en a dita espelunga d'Arag\u00f3n en Talte\u00fcll (Rosell\u00f3n, Catalunya). A clasificaci\u00f3n d'os restos mes antigos d'o chenero \"Homo\" ye en revisi\u00f3n permanent. En a decada de 1980 tendeban a agrupar toz os restos d'o paleolitico inferior fuera d'Africa y beluns d'os d'Africa en a especie \"Homo erectus\". Dende fa bel tiempo bel autor deseparan beluns d'os restos europeus con a denominaci\u00f3n de \"Homo heidelbergensis\". Tami\u00e9n ye proposata a especie \"Homo antecessor\".\nComo evoluci\u00f3n d'o \"Homo erectus\" u \"Homo heidelbergensis\" amaneixi\u00f3 l'hombre de Neanderthal u \"Homo neanderthalensis\", a segunda especie d'o chenero \"Homo\" present en o continent europeu, dende fa alto u baixo 300.000 anyadas, y con adaptacions a lo clima frido que trayeban as glaciacions. Os hombres de neanderthal desembolicoron a cultura musteriana.\nFa unas 40.000 anyadas y aproveitando un interestadial menos frido en a glaciaci\u00f3n de W\u00fcrm, pleg\u00f3 dende Asia o dito \"hombre de Cro-Magnon\", que ya perteneixeba a la especie \"Homo sapiens\". Os cromanyons desplazoron a los neandertals enta zonas marguinals como a Peninsula Iberica u os Balcans. As teor\u00edas mas antigas deciban que no heban existido cruces entre istas dos especies, pero seguntes as zagueras investigacions se diz que l'hombre europeu actual puet tener chens d'os neanderthals, con os cuals s'habr\u00eda aparellato en dos momentos historicos diferents. En cualsiquier caso, os neanderthals desapareixioron fa arredol de 28.000 anyadas.\nA fin d'a glaciaci\u00f3n de W\u00fcrm tray\u00f3 uns cambios ecolochicos que facioron a la fauna d'o frido (mamuts lanuz, rinoceronts lanuz, etc..) emigrar enta arias marguinals d'o norte. Con o desplazamiento d'as zonas climaticas, de vechetaci\u00f3n y fauna enta o norte, tami\u00e9n emigroron os cromanyons. Os animals d'o frido heban sobrevivito a atros periodos integlacials, pero en esta desglaciaci\u00f3n sufrioron a sobrecaza por part d'os cromanyons y s'extinguioron. Os cromanyons d'o sud y centro d'Europa evolucionoron enta unas poblacions con rasgos mes gracils que teneban una cultura cazadora-recolectora calificata de epipaleolitica.\nOs cazadors-recolectors epipaleoliticos se barrachoron con poblacions que veniban d'Orient Meyo con un modo de vida agricola y ganadero, producindo-se a colonizaci\u00f3n neolitica d'Europa, que teni\u00f3 dos camins principals , uno de mediterranio (neolitico cardial) y atro de centroeuropeu dito danubi\u00e1n. En l'Aria Atlantica ya encomienzan as construccions megaliticas ya a fins d'o neolitico.\nOs europeus conoixioron a metalurchia, y por os metals que feban servir os arqueologos parlan d'a Edat d'o Cobre, Edat de Bronce y Edat de Fierro. A Edat de Cobre ye conoixita tami\u00e9n como calcolitico y a los europeus que no conoixeban o uso d'o cobre los califican d'Eneoliticos. Sobretot en o calcolitico y eneolitico ye cuan se desembolica o megalistismo en diferents zonas d'Europa Occidental. Ye dende o Eneolitico u Calcolitico cuan os Europeus han desembolicato unas chefaturas. En Europa Occidental destaca a cultura d'o Vaso Campaniforme, y en Europa Oriental con a domesticaci\u00f3n d'o caballo s'ixemenan as luengas indoeuropeas, d'alcuerdo con o modelo de \"dominio d'elites\", dende Europa Central dica Asia Central, pa plegar dimpu\u00e9s t'A India y a Europa Atlantica.\nA fins d'a Edat de Bronce una cultura s'estendilla amplament por Europa Central y Occidental, ye a Cultura d'os Campos d'Urnas, que plega dica a val d'Ebro. Ya en a Edat de Bronce europea ya bi heba culturas indoeuropeas mencionatas por a historia, ye o caso d'a cultura Micenica, con cierta vinculaci\u00f3n u vecindat con os pueblos de Mar que atacoron a Hititas u Echipcios. Tami\u00e9n pueblos europeus d'a Edat de Bronce como os pretartesios feban tractos comercials con os fenicios. En a Edat de Fierro bi heba pueblos que como os ibers, celtas, ilirios y escitas, yeran contemporanios con romanos u griegos que por fer servir a escritura perteneixen a lo periodo historico.\nAntig\u00fcedat.\nEn l'Antig\u00fcedat, as dos culturas prencipals d'Europa estioron en l'Antiga Grecia y en l'Antiga Roma. L'Antiga Grecia esti\u00f3 a on que naixioron os conceptos prencipals d'a Filosof\u00eda, de l'Arte y d'a Medicina que dimpu\u00e9s desembolic\u00f3 l'Imperio Romano, que s'estendill\u00f3 por toda la cuenca d'a mar Mediterrania y por atros territorios d'Europa Occidental, establindo as suyas mugas, alto u baixo, en os r\u00edos Rin y Danubio, estando sota o suyo control os territoios situatos a l'uste y a lo sud d'istos dos r\u00edos. Roma aport\u00f3 no nom\u00e1s o desembolique d'a Cultura de l'Antiga Grecia, sino que am\u00e1s tami\u00e9n aport\u00f3 as infraestructuras en v\u00edas de comunicaci\u00f3n (as v\u00edas romanas), os fundamentos d'o Dreito y tami\u00e9n una luenga com\u00fan a tot l'Imperio, o lat\u00edn, de lo cual derivan as actuals luengas romances charratas en o sud y l'ueste d'Europa, incluyindo-ie l'idioma aragon\u00e9s. Roma leg\u00f3 tami\u00e9n un ideyal d'unidat politica de tot o territorio continental, que ye o precedent mas antigo de l'actual Uni\u00f3n Europea.\nEdat Media.\nCuan en o sieglo V as primeras invasions barbaras esboldregoron l'Imperio Romano, rebl\u00f3 a Cultura y as condicions chenerals de vida d'os europeus, que dentroron asinas en a dita Edat Meya. Desapareixi\u00f3 a estructura politica centralizata, substituyida por un conchunto de reinos con clase dirichent procedent d'os pueblos chermanicos invasors, incluyindo-ie o Reino Visigodo de Tolosa y o suyo succesor o Reino Visigodo de Toledo, d'os cuals feba parte o territorio d'Arag\u00f3n. En a parte oriental de l'Imperio, sindembargo, contino un estato hereu de l'Imperio Romano, o ditL'Imperio Bizant\u00edn, que faci\u00f3 de puent de transmisi\u00f3n d'a cultura y d'as conoixencias clasicas. En a parte occidental, Carlos Magno, con l'aduya d'o Papato, establi\u00f3 l'Imperio Carolinchio abracando l'antiga Galia, am\u00e1s de partes d'Italia, de Suiza, d'Austria, de Belchica, d'os Pa\u00edses Baixos y d'Alemanya y que esti\u00f3 la base de dos reinos importants ta l'esdevenidero d'Europa: Francia y o Sacro Imperio Romano Chermanico. Encara que o territorio aragon\u00e9s no en feba parte, s\u00ed que recibi\u00f3 as suyas influencias politicas y culturals, y ye f\u00e1cil que l'inicio d'a Reconquiesta en as vals d'os Pireneus aragoneses tienga o suyo orichen en a intervenci\u00f3n de l'Imperio Carolinchio. As suyas influencias se facioron sentir en o territorio de l'antigo condau d'Arag\u00f3n, incluyindo-ie o monesterio de Sant Per de Ciresa en a val d'Echo, pero tami\u00e9n en o condau de Sobrarbe y en o condau de Pallars.\nDende o sieglo VII, Europa recibi\u00f3 os ataques dende Asia y dende Africa d'un nuevo poder que heba apareixito, l'Islam. En a peninsula iberica, desapareixi\u00f3 o poder d'os visigodos, substituyiu por o Califato de Cordoba, y en o terriorio d l'actual Turqu\u00eda l'Imperio Bizant\u00edn rebl\u00f3 con os ataques en primer\u00edas d'os arabes y en zaguer\u00edas d'os pueblos turcos. Os pa\u00edses europeus prencipioron dos movimientos simultanios d'esfensa, o proceso d'a Reconquiesta en a peninsula iberica y as Cruzatas en Orient Meyo, encara que l'Imperio bizant\u00edn cay\u00f3 de taso en o sieglo XV, ubriendo as puertas d'os Balcans a l'Imperio Otom\u00e1n, que heba substituyiu a los bizantins.\nAntiparte, a Civilizaci\u00f3n europea heba incorporato a isla de Gran Bretanya dimpu\u00e9s de recuperar-se d'as invasions d'os anglos, saxons y chutos en o sieglo V y d'os vikingos dende finals d'o sieglo VIII, y tami\u00e9n a isla d'Irlanda, que no heba padeixito as invasions chermanicas, encara que s\u00ed as invasions vikingas. Tami\u00e9n encorpor\u00f3 os territorios de luengas chermanicas, ye decir, l'actual Alemanya y Escandinavia, y prencipi\u00f3 dende l'Imperio bizant\u00edn un proceso de cristianizaci\u00f3n d'os pueblos eslaus en os Balcans y en l'actual Rusia.\nRenaiximiento.\nDende meyatos d'o sieglo XV, en Europa apareixi\u00f3 un nuevo poder politico emerchent, a Casa d'Habsburgo, que entre d'atros territorios patrimonials yera hereu d'a Corona d'Arag\u00f3n y d'o Reino d'Arag\u00f3n, pero que tami\u00e9 controlaba o Sacro Imperio Romano Chermanico y cuantos territorios en l'actual Italia. Antiparte, o pensamiento cientifico se desembolic\u00f3 en o continent, recuperando-se con o Renaiximiento cuantas conoixencias oblidatas de l'Antiga Grecia y de l'Antiga Roma, y premitiendo asinas a expansi\u00f3n politica d'Europa por atros continents, estando ixos conocimientos culturals la base d'a superioridat politica europea sobre a resta d'o mundo dica calendatas recients. Asinas, en 1492 Cristofo Colombo decubri\u00f3 America, pero tami\u00e9n Portugal, alto u baixo en ixas mesmas calendatas descubri\u00f3 a rota que portaba enta la India por o cabo de Buena Asperanza y por l'Oceano Indico, estando asinas l'inicio de l'imperio colonial portugu\u00e9s. En o territorio de l'actual Rusia emerchi\u00f3 un poder nuevo, l'Imperio Ruso, y en os Balcans se paraliz\u00f3 a penetraci\u00f3n en Europa de l'Imperio Otom\u00e1n, prencipiando am\u00e1s os Habsburgo una reconquiesta d'os territorios balcanicos.\nEdat Muderna.\nMientres o sieglo XVI prencipi\u00f3 en Europa una luita por o control politico y militar d'o continent, entre o Reino d'Espanya (Arag\u00f3n y a Corona d'Arag\u00f3n ya en feban parte) y o Reino de Francia. En Espanya yera rei Carlos I d'Arag\u00f3n (conoixito a sob\u00e9n en a historiograf\u00eda como o \"Emperador Carlos V\"), d'a Casa d'Habsburgo, y en Francia o rei yera Francisco I de Francia, que perteneixeba a la Casa de Valois. Istos dos reis prencipioron una luita por o control d'os territorios de Borgonya y os Pa\u00edses Baixos espanyols, u mesmo por a Corona d'o Sacro Imperio Romano Chermanico, que no yera mas que a continidat d'una luenga luita entre o reino de Francia y o suyo enemigo tradicional en o sud, a Corona d'Arag\u00f3n. Ista luita tami\u00e9n s'estendill\u00f3 enta a peninsula italica, continando a luita entre a Corona d'Arag\u00f3n y a casa d'Anch\u00fa por a supremac\u00eda en Italia.\nMientres istas luitas, os Habsburgo se troboron con o problema d'o Protestantismo, que trenc\u00f3 as posibilidaz d'emplegar os recursos d'Alemanya en a luita y am\u00e1s ubri\u00f3 un segundo frent en o mesmo territorio alem\u00e1n de l'Imperio cuan os protestants d'Escandinavia, conducitos por os reis de Suecia, intervinioron en a luita. Antiparte, en a mar Mediterrania y en os Balcans teneban una atra luita con l'Imperio Otom\u00e1n. Ta rematar, con Henrique VIII d'Anglaterra o Protestantismo (a dita \"Ilesia anglicana\") trunf\u00f3 en o reino d'Anglaterra, qui s'anexion\u00f3 Escocia y di\u00f3 aduya a los rebels protestants en os Pa\u00edses Baixos, que establioron as Provincias Unitas, am\u00e1s de prencipiar una luita con Espanya por o control maritimo de l'Oceano Atlantico y dimpu\u00e9s por a supremac\u00eda naval en tot o mundo. Ta mantener a luita, os Habsburgo contaban con os recursos financers que proveniban d'o suyo imperio colonial en America, pero istos recursos rematoron en estar insuficients para as guerras que se succediban de contino.\nAsinas, en o sieglo XVII se transform\u00f3 o mapa europeu con a Paz de Westfalia, que comport\u00f3 l'aparici\u00f3n d'as Provincias Unitas (os actuals Pa\u00edses Baixos) y a plena independencia d'a Confederaci\u00f3n Helvetica, marcando un nuevo equilibrio de poder en Europa. O gran cambio d'o sieglo XVIII esti\u00f3 a Guerra de Succesi\u00f3n Espanyola, que ta Arag\u00f3n teni\u00f3 como consecuencia a suya redota en a guerra y, meyant os \"Decretos de Nueva Planta\", a supresi\u00f3n d'as libertaz aragonesas y d'as suyas institucions politicas, estando dende ixe inte l'antigo Reino d'Arag\u00f3n anexionato por o reino d'Espanya.\nEdat Contemporania.\nO gran escaicimiento d'a segunda metat d'o sieglo XVIII esti\u00f3 a Ilustraci\u00f3n, un movimiento filosofico que s'estendill\u00f3 por Europa y mesmo pleg\u00f3 enta America, a on remat\u00f3 con a Guerra d'Independencia d'os Estaus Unius y a independencia d'as \"Trece Colonias\", que dica ixas envueltas feban parte d'as colonias d'o Reino Uniu. En ixe proceso se desembolicoron y enamploron as ideyas que en zaguer\u00edas d'o sieglo XVIII rematoron en o Reino de Francia con a Revoluci\u00f3n francesa, l'abolici\u00f3n d'a Monarqu\u00eda y a proclamaci\u00f3n d'a Republica. Amanixioron asinas en a escena politica europea os tres prencipios fundamentals d'a Revoluci\u00f3n francesa: libertat, igualdat y fraternidat, que esdevenioron la base d'o posteror proceso de democratizaci\u00f3n.\nMientres as Guerras revolucionarias francesas y d'as Guerras napoleonicas, ixas ideyas s'estendilloron por Europa, estando o chermen d'o liberalismo y d'o amanixer d'as nacionalidaz. Ta Arag\u00f3n esti\u00f3 un periodo convulso, marcato por os Setios de Zaragoza mientres a Guerra d'o Franc\u00e9s. Dende 1815, cuan as potencias europeas redotoron a Napole\u00f3n Bonaparte y derrocoron o Primer Imperio Franc\u00e9s ta restaurar a Monarqu\u00eda, prencipi\u00f3 un periodo de conservadurismo en Europa, seguntes os alcuerdos d'o Congreso de Viena. Sindembargo, ixo esti\u00f3 nom\u00e1s que un freno temporal y en segunda metat d'o sieglo XIX as ideyas liberals trunforon en Europa, con a unificaci\u00f3n d'Italia y a unificaci\u00f3n d'Alemanya (encara que en ista zaguer caso con un esbirriai conservador y militarista). Antiparte, as dos prencipals potencias liberals, o Reino Uniu y Francia, establioron as bases d'una relaci\u00f3n que remat\u00f3 con a suya alianza en rematar o sieglo, frent a la coalici\u00f3n conservadora formata por l'Imperio Alem\u00e1n y l'Imperio Austrohongaro. l'Imperio Ruso, a mayor potencia conservadora d'o continent, s'arrangler\u00f3 con Francia y o Reino Uniu ta fer frent a alemans y austrohongaros en os Balcans.\nTami\u00e9n amanixi\u00f3 en a segunda metat d'o sieglo XIX o socialismo, desembolicato por Karl Marx y Friedrich Engels, y l'anarquismo, as dos prencipals opcions d'o movimiento obrero que hea apareixito con o proceso d'a Industrializaci\u00f3n.\nMientres a primera decada d'o sieglo XX s'establioron definitivament os dos bloques politico-militars en o continent, encara que Italia dubtaba entre adhibir-se a o bloque liberal u a o bloque conservador. En 1914, con l'atentato de Sarajevo, esclat\u00f3 a Primera Guerra Mundial entre istos dos bloques, esdevenindo un escaicimiento de gran impacto en l'esdevenidero d'Europa.\nPrimera Guerra Mundial.\nPrencipiando o 28 de chulio de 1914 y no rematando dica l'11 de noviembre de 1918, a Primera Guerra Mundial s'estendill\u00f3 por cuasi toda Europa: nom\u00e1s continoron neutrals Noruega, Suecia, Dinamarca, Pa\u00edses Baixos y Espanya, y as mortaleras en o frent estioron enormes mientres as cuatre largas anyadas d'a guerra. O desembolique tecnico aplicato a la ciencia militar y a la potencia de fuego (por eixemplo, a metralladora) facioron cuasi imposibles os grans ataques en o frent, y remat\u00f3 por establir-se una linia de trincheras dende a canal d'a Manga dica Suiza y dende Suiza dica la mar Hadriana. En ista guerra de trincheras os abances se mediban por metros y os muertos se contaban por decenas de milers.\nEn 1917 o esblodregamiento d'o Frent Oriental s'escaici\u00f3 cuan s'esblodreg\u00f3 l'Imperio Ruso dimpu\u00e9s d'a Revoluci\u00f3n rusa, cuan as condicions de cida d'a poblaci\u00f3n yean menimas y a incapacidat en o frent d'os militars zaristas yera platera de raso. Sindembargo, l'Imperio Alem\u00e1n (y encara mas os suyos aliatos d'as Potencias Centrals, l'Imperio Otom\u00e1n y l'Imperio Austrohongaro) heban plegato a o limite d'as suyas capacidaz militars y rematoron por reblar y perder a guerra.\nRelichi\u00f3n.\nAs relichions autoctonas polite\u00edstas europeas son cuasi desapareixitas. Dende fa sieglos en Europa predominan as relichions monote\u00edstas d'orichen asiatico.\nDende a cristianizaci\u00f3n forzata d'o mandato de l'emperador romano Teodosio I diferents sectas y variants d'a relichi\u00f3n monote\u00edsta cristiana s'han ito estendillando por intreses diplomaticos u por a fuerza (cruzata contra os baltos). As principals varians d'a relichi\u00f3n cristiana son a catolica, a ortodoxa griega y as ilesias ditas en conchunto \"protestants\".\nA presencia d'a relichi\u00f3n musulmana ye mes recient que o cristianismo y os musulmans europeus tradicionalment musulmans se troban en zonas d'os Balcans y d'Europa Oriental antigament baixo a influencia de l'Imperio Otom\u00e1n. A inmigraci\u00f3n africana y asiatica han traito una poblaci\u00f3n musulmana con mayor creiximiento demografico que a poblaci\u00f3n autoctona.\nEuropa esti\u00f3 un continen con muita presencia d'adeptos a lo chuda\u00edsmo dica as persecucions y mortaleras d'a II Guerra Mundial, que facioron que o nuclio d'o chuda\u00edsmo se desplazase enta Israel u America."}
{"id": "1841", "revid": "610", "url": "https://an.wikipedia.org/wiki?curid=1841", "title": "Ocean\u00eda", "text": "Ocean\u00eda ye una divisi\u00f3n d'a Tierra, considerata un continent, formata por Australia y por as grans islas de Papua-Nueva Guinea y Nueva Zelanda, asinas como tami\u00e9n una cuantas islas mas chicotas, a ormino coralinas y d'orichen volcanico, distribuitas por l'Oceano Pacifico, encara que se considera que as islas mas amanatas a Asia fan parte d'iste zaguer. Muga con l'Oceano Indico a l'ueste, l'Oceano Antarctico a lo sud y l'Oceano Pacifico a l'este, am\u00e1s d'atras mars.\nCon una superficie terrestre de 9.008.458 km\u00b2 ye o continent con una superficie mas chicota, encara que si se para cuenta d'a superficie incluindo-ie tami\u00e9n as mars, ocupa alto u baixo o 35% d'a superficie total d'o planeta. A suya poblaci\u00f3n estimada ye de bels 32.000.000 d'habitants, con una densidat de poblaci\u00f3n de 6 hab/km\u00b2."}
{"id": "1842", "revid": "401", "url": "https://an.wikipedia.org/wiki?curid=1842", "title": "America d'o Norte", "text": "America d'o Norte u tami\u00e9n Nordamerica, ye un subcontinent que fa parte d'o continent d'America y que s'estendilla por l'Hemisferio Occidental dende l'oceano Glacial Arctico por o norte, dica la muga de Mexico con Guatemala y Belize por o sud, estando a la vegada delimitau por l'oceano Pacifico a l'ueste, y por l'oceano Atlantico a l'este. Se considera que America Central no en fa parte, a diferencia d'os cheografos de pa\u00edses anglo-saxos, que encluyen America Central en America d'o Norte, que seguntes ista concepci\u00f3n plega asinas dende Alaska dica l'istmo de Panam\u00e1 (encluyendo-ie tami\u00e9n as Antillas). Tami\u00e9n de vegatas se considera que Mexico no en fa parte, estando adhibito seguntes istas concepcions a America Central, mas que mas por consideracions de tipo cultural, en estar Canad\u00e1 y Estaus Unius pa\u00edses anglo-parlants y Mexico un pa\u00eds hispano-parlant. Sindembargo, t'a mayor parte d'a comunidat cientifica d'America d'o Norte en fan parte os estatos de Canad\u00e1, Estaus Unius y Mexico."}
{"id": "1843", "revid": "401", "url": "https://an.wikipedia.org/wiki?curid=1843", "title": "America d'o Sud", "text": "America d'o Sur, tami\u00e9n clamada Sudamerica, ye un subcontinent trescruzato por l'Ecuador, con a mayor parti d'a suya aria en l'hemisferio sud. Ye situato entre l'Oceano Pacifico y l'Oceano Atlantico. Se gosa considerar, parando cuenta de motivos politicos, que s'entendilla enta o sud dende a muga de Colombia con Panam\u00e1 dica o cabo d'Hornos, encara que parando cuenta nom\u00e1s que de criterios purament cheograficos una chicota parte de territorio colombiano far\u00eda parti d'America Central.\nBi ha dos elementos cheograficos destacatos, a cordelera d'os Andes en direcci\u00f3n norte-sud cuasi paralela a la costa de l'Oceano Pacifico, y o r\u00edo Amazonas a l'este, desauguando en l'Oceano Atlantico.\nEsporte.\nL'asociaci\u00f3n d'os comit\u00e9s olimpicos nacionals d'os pa\u00edses sudamericans ye a Organizaci\u00f3n Esportiva Sudamericana (ODESUR d'as suyas sieglas en castellano) y tiene como misi\u00f3n promocionar os prencipios d'o movimiento olimpico.\nLa competici\u00f3n mas important que se i celebra en sudamerica ye os Chuegos Sudamericans, que ye un escayecimiento esportivo celebrau cada cuatro anyos pareixiu a os Chuegos Olimpicos pero limitau pa pa\u00edses y esportistas sudamericans.\nLo esporte mas popular ye lo futbol y ye representau per a Confederaci\u00f3n Sudamericana de F\u00fatbol. Lo torneo mas important a livel de seleccions nacionals ye a Copa America, mientres que a livel de clubs ye la Copa Libertadores d'America."}
{"id": "1845", "revid": "401", "url": "https://an.wikipedia.org/wiki?curid=1845", "title": "Antarctida", "text": "L'Antarctida u Rechi\u00f3n Antarctica ye un gran espacio ignorato en l'antig\u00fcidat y que os cartografos d'ixos tiempos clamoron Terra Incognita Australis u, o que ye lo mesmo: tierra incognita d'o sud. Fa 2.500 anyadas os griegos ya charraban d'ella, entrefilando-se a suya existencia.\nA Rechi\u00f3n Antarctica abraca dende os 60\u00b0 de latitut sud, y abasta: l'Oceano Glacial Antarctico, archipielagos, islas y o continent, que tien una forma cuasi circular de 4.500 kilometros de diametro y tien dos grans dentradas que forman una estreita peninsula en forma de \"S\", prochectada sobre a estrimera austral d'o continent sudameric\u00e1n.\nO 98% d'a suya superficie esta cubierta per chelo."}
{"id": "1846", "revid": "3972", "url": "https://an.wikipedia.org/wiki?curid=1846", "title": "Antarctica", "text": ""}
{"id": "1847", "revid": "401", "url": "https://an.wikipedia.org/wiki?curid=1847", "title": "America", "text": "America, as Americas, u lo Nuevo Mundo ye un continent u divisi\u00f3n d'o mundo que s'estendilla en l'hemisferio occidental d'a Tierra dende l'Oceano Glacial Arctico por o norte dica cuasi l'Oceano Glacial Antarctico por o sud, y ye a la suya vegata delimitato por l'Oceano Pacifico a l'ueste, y por l'Oceano Atlantico a l'este.\nYe formata por dos subcontinents: America d'o Norte, que encluye a la suya vegata a Centroamerica, y America d'o Sud.\nLuengas.\nO numero total de luengas d'America blinca d'as 500, entre idiomas, dialectos y \"patois\". Os prencipals son os idiomas d'os pa\u00edses colonizadors europeus seguitos por as luengas d'as prencipals culturas andinas."}
{"id": "2259", "revid": "69718", "url": "https://an.wikipedia.org/wiki?curid=2259", "title": "Continent", "text": "Continent ye una gran masa de tierra desalpartada d'atros por oceanos. A Tierra en tien cuatro: America, Antartida, Ocean\u00eda y Eurafrasia.\nA sob\u00e9n istas grans masas son subdivididas, como l'amuestra la siguient tabla, ya s\u00eda cheograficament u culturalment (a divisi\u00f3n Asia/Europa).\nHistoria.\nFa decenas de millons d'anyadas, i heba nom\u00e1s un continent en o nuestro planeta, clamato Panchea (d'o griego \"toda la Tierra\"). A teor\u00eda d'a Tectonica de placas explica c\u00f3mo as diferents \"placas\" que se creyoron en a Panchea se'n estieron desalpartando dica arribar a la formaci\u00f3n que tienen os continens hue en d\u00eda."}
{"id": "2260", "revid": "401", "url": "https://an.wikipedia.org/wiki?curid=2260", "title": "America Latina", "text": "America Latina u Latinamerica (distinga-se de Hispanoamerica y Iberoamerica) ye o conchunto de pa\u00edses d'America que estioron antigas colonias de pa\u00edses d'Europa a on se charran as luengas romances, actuals Espanya, Portugal u Francia, ye decir castellano, portugu\u00e9s u franc\u00e9s. O chentilicio que d'ordinario s'emplega ye \"latinameric\u00e1n\".\nEixemplo antiparti ye a Canad\u00e1 de parla francesa que a sob\u00e9n no ye replecada en ista denominaci\u00f3n, encara que a vegadas os mesmos habitants de Quebec se sienten replecaus en este termin."}
{"id": "2261", "revid": "610", "url": "https://an.wikipedia.org/wiki?curid=2261", "title": "Portugal", "text": "Portugal ye un pa\u00eds de l'Europa sudoccidental que fa parte d'a Uni\u00f3n Europea (UE) dende 1986, de Nacions Unidas dende a suya fundaci\u00f3n en 1945, y tami\u00e9n ye miembro fundador d'a OTAN y a OCDE. Ye am\u00e1s miembro d'a Comunidat de Pa\u00edses de Luenga Portuguesa.\nO territorio d'o pa\u00eds s'estendilla por a frontera atlantica d'a Peninsula Iberica y muga a lo norte y a l'este con Espanya. Incluye tami\u00e9n os archipielagos d'as Azores y de Madeira.\nA suya poblaci\u00f3n ye de 10.343.066 habitants (2021) en una superficie de 92.391 km\u00b2, con una densidat de poblaci\u00f3n de 114,92 hab/km\u00b2.\nA capital d'o pa\u00eds ye a suya ciudat mas poblada, Lisbona. O president d'o pa\u00eds ye Marcelo Rebelo de Sousa y o primer ministro ye actualment Ant\u00f3nio Costa.\nO pa\u00eds tien una luenga historia, y esti\u00f3 en os sieglos XV-XVI una d'as prencipals potencias europeas.\nEtimoloch\u00eda.\nA Lusitania prencipi\u00f3 a decir-se \"Portugal\" entre os anyos 930 y 950 dC; a fins d'o sieglo X o nombre ya s'emplegaba con mas frecuencia. Ferrando I de Castiella denomin\u00f3 oficialment o territorio de Portugal, o 1067, calendata en que li'n di\u00f3 a lo suyo fillo Garcia I de Galicia. \"Cale\", l'actual ciudat de Vila Nova de Gaia, ya yera conoixita como \"Portucale\" dende os tiempos d'os godos.\nO nombre de Portugal, por tanto, se deriva d'o nombre romano d'ista ciudat \"Portus Cale\"; \"Cale\" yera o nombre d'un asentamiento primitivo localizato en a desembocadura d'o Duero, que desaugua en l'oceano Atlantico a lo norte d'o pa\u00eds. Mientres a Segunda Guerra Punica (a fins d'o sieglo III aC), os romanos dentroron en a peninsula en una batalla contra os cartachineses, conquerindo a ciudat de Cale, puerto d'orichen griego am\u00e1n de l'actual Porto, y la baptizoron como \"Portus Cale\". Mientres a Edat meya, a redolada de Cale fue conoixita, por os visigodos, como \"Portucale\", o cual evolucionar\u00eda ta \"Portugale\" mientres os sieglos VIII y VIII.\nBels historiadors se piensan que a parola \"Cale\" se deriva d'o griego \"Kalles\" (\"polito\"), mientres que d'atros en dicen que deriva d'os pueblos galaicos que habitaban en a zona.\nCheograf\u00eda fisica.\nSituato en o cabo sudueste d'Europa, o Portugal continental tien muga nom\u00e1s con unatro Estato europeu: Espanya. O territorio continental ye dividito por o r\u00edo prencipal, o Tacho. A rechi\u00f3n d'o norte ye mas montanyosa; bi ha altiplanos, intercalatos con arias que permiten o desembolique de l'agricultura. A lo sud, dica l'Algarve, o relieu se caracteriza por as planas y as sierras son esporadicas. Atros r\u00edos importants son o Duero, o Minho, o Guadiana, que, como lo Tacho, naixen en Espanya. O Mondego, naixe en a \"Sierra da Estrela\", a sierra a on que se troban os puntos mas altos d'o Portugal continental.\nAs islas de Azores son localizatas en o rift meyo de l'oceano Atlantico. Bi ha una gran actividat volcanica en ista zona. O punto mas alto de Portugal, o Monte Pico, se troba localizato en a isla d'o Pico, con 2.351 metros d'altaria. As islas d'a Rechi\u00f3n autonoma de Madeira, d'atra man, son situatas en a placa africana. Por a suya situaci\u00f3n d'estabilidat, ye una zona con menos actividat sismica. O punto mas alto d'iste territorio ye o Pico Ruivo, con 1.862 metros d'altaria.\nEn o Portugal continental, as temperaturas meyanas anyals son de 13\u00a0\u00b0C a lo norte y de 18\u00a0\u00b0C a lo sud. As islas de Madeira y as Azores, debito a la suya localizaci\u00f3n en l'Atlantico, son mas humidas y a precipitaci\u00f3n bi ye mas com\u00fan, con un intervalo de temperaturas menor.\nDivisions administrativas.\nActualment, o pa\u00eds ye dividito en 18 districtos (am\u00e1s d'as dos rechions autonomas de Madeira y Azores). Istos districtos se dividen en 308 municipios (u \"concelhos\" en portugu\u00e9s) y 4.257 \"fregues\u00edas\".\nCiudaz prencipals.\nAs ciudaz prencipals d'o pa\u00eds son: Lisbona (a suya capital), O Porto, Braga, Coimbra, Funchal, Ponta Delgada, \u00c9vora, Faro, Aveiro, Guarda, Leiria, Set\u00fabal, Almada y Viseu.\nTransportes.\nBi ha una interpresa publica portuguesa de transporte por ferrocarril, creyada en 1975, como heredera d'a Companhia dos Caminhos de Ferro Portugueses clamata Comboios de Portugal, tami\u00e9n conoixita como CP o Caminos de Ferro Portugueses.\nEsporte.\nL'esporte mes popular y practicato ye o f\u00fatbol, os prencipals equipes son el FC Oporto, el Benfica y el Sporting de Lisboa. Bels d'os millors chugadors d'a historia d'o futbol portugu\u00e9s son Eus\u00e9bio da Silva Ferreira, Lu\u00eds Figo, V\u00edtor Ba\u00eda, Rui Costa, Jo\u00e3o Vieira Pinto y Cristiano Ronaldo, a mas a mas d'os entrenadors de f\u00fatbol Jos\u00e9 Mourinho y Andr\u00e9 Villas-Boas."}
{"id": "2262", "revid": "69718", "url": "https://an.wikipedia.org/wiki?curid=2262", "title": "Republica Checa", "text": "A Republica Checa (\"\u010cesk\u00e1 republika\" en checo) u Chequia (\"\u010cesko\" en checo) ye un pa\u00eds en Europa Central que fa parte d'a Uni\u00f3n Europea (UE).\nMuga a lo norte con Polonia, a l'este con Eslovaquia, a lo sud con Austria, y a l'ueste con Alemanya. Se la conoix localment como \"\u010cesko\" y oficialment como \"\u010cesk\u00e1 republika\". Chunto con Polonia, Eslovaquia y Hongr\u00eda, forma o grupo Visegrad de nacions. O pa\u00eds fue establito l'1 de chinero de 1993 con a disoluci\u00f3n de Checoslovaquia. A capital se troba en a ciudat de Praga, que am\u00e1s ye a mayor ciudat d'o pa\u00eds.\nA suya poblaci\u00f3n ye de 10.424.926 habitants (2008) en una superficie de 78.886 km\u00b2, con una densidat de poblaci\u00f3n de 132 hab/km\u00b2.\nHistoria.\nMoravia la Gran.\nUns eslaus d'Europa centro-oriental s'organizoron formando un estau en a primera metat d'o sieglo IX y destruito por os hongaros en l'anyo 906. Moimir (803-846) fund\u00f3 o Ducau de Moravia y o suyo sobr\u00edn Ratislau s'independiz\u00f3 d'o Reino Franco Oriental, acercando-se a Costantinoble. Dende Costantinoble fuoron ninviaus os santos eslaus macedonyos Cirilo y Metodio pa cristianizar-los fendo servir a luenga eslava como vehiclo de comunicaci\u00f3n dreita. Cirilo y Metodio creyoron una organizaci\u00f3n eclesiastica morava autonoma, que desapareix cuan en l'anyo 885 muere Metodio.\nLo\u00eds o Chermanico preba de sozmeter a Radislau sin conseguir-lo, pero o suyo sobr\u00edn de Ratislau (870-894) lo entrega a los francos orientals. En l'anyo 874 en a Paz de Forchheim Moravia la Gran pierde a baixa Panonia. Manimenos contina a expansi\u00f3n de Moravia con a conquiesta d'Eslovaquia, Hongr\u00eda occidental, Silesia, Bohemia y Sudetes. En l'anyo 880 Moravia la Gran reconoix l'autoridat d'a Santa Seu y se posa baixo a suya protecci\u00f3n. Os hongaros s'establixen en a Cuenca Panonica y en a suya expansi\u00f3n destruyen o estau de Moravia la Gran, quedando os eslaus sozmesos a los hongaros.\nOs checos baixo os premislidas.\nOs primers sobirans conoixius d'os checos estioron a dinast\u00eda d'os Premislidas, conoixius con seguridat dende Bo\u0159ivoj I de Bohemia, baptizau enta l'anyo 880 por Sant Metodio chunto con a suya muller Santa Ludmila. Bo\u0159ivoj ye succediu por Spytihn\u011bv, dimpu\u00e9s por Vratislau I de Bohemia y dimpu\u00e9s por Wenceslau I de Bohemia, derrocau por o suyo chermano Boreslau o crudel. Igual que en Polonia, a cristianizaci\u00f3n no fue total y part d'a poblaci\u00f3n sigui\u00f3 pagana. A pesar que a cristianizaci\u00f3n se faci\u00f3 por os santos Cirilo y Metodio ninviaus por Costantinoble, os cristianos checos s'alioron con Roma.\nEn l'anyo 962, cuan Ot\u00f3n I d'Alemanya ye coronau emperador d'o Sacro Imperio Romano Chermanico, Bohemia en fa parte. En l'anyo 973 Boreslau o Piadoso obti\u00e9n a creyaci\u00f3n d'o bispau de Praga, dependient de l'arcebispau de Maganza. En l'anyo 992 a Orden Benedictina s'establi\u00f3 en Drevnov a pesar d'a resistencia popular. Bohemia esdevi\u00e9n un reino dentro d'o Sacro Imperio a primers d'o sieglo XIII con Otakar I de Bohemia. Otakar s'anexiona en l'anyo 1222 Moravia.\nOtakar II de Bohemia se fa amo d'a mayor parte d'Austria y aspira a estar esleito emperador d'o Sacro Imperio, pero os electors prefieren en 1273 a Rodolfo d'Habsburgo. En a batalla de D\u00fcrnkrut en 1278 os Habsburgo prenen posesi\u00f3n d'Austria. En 1306 Wenceslau III de Bohemia ye asesinau y desapareix a dinast\u00eda d'os Premislidas.\nBohemia como centro de l'Imperio Chermanico.\nEn 1310 l'emperador Henrique de Luxemburgo consigue que o suyo fillo Chuan siga esleito rei de Bohemia, y se casa con a chermana de Wenceslau III de Bohemia. Chuan se dedica a guerreyar por Europa y dixa gobernar a la suya muller y a la nobleza checa, morindo en 1346 en a batalla de Cr\u00e9cy.\nO suyo fillo Carlos lo succede y esdevi\u00e9n emperador d'o Sacro Imperio en 1355, (Carlos IV d'o Sacro Imperio Romano Chermanico). Con Carlos IV o Bohemia conoix a suya millor epoca, y Praga esdevi\u00e9n a capital de l'Imperio, y una d'as ciudaz mes grans d'Europa. A bula d'Oro de 1356 lechisla o sistema d'elecci\u00f3n de l'emperador. O territorio d'o Reino de Bohemia se fa mes gran, con l'anexi\u00f3n de Lusacia baixa, (Lusacia alta ya perteneixeba a lo Reino de Bohemia dende 1329), os pa\u00edses de Cheb, (cabo ueste de Bohemia), y Znojmo (o sud de Bohemia). Silesia pasa a fer part d'o Reino de Bohemia a cambio de renunciar a la corona de Polonia.\nDende 1344 Praga ye seu d'un arcebispau independient de tot de Maganza. Carlos IV d'o Sacro Imperio Romano Chermanico funda con o refirme de Climent VI a Universidat de Praga en 1348, a primera d'Europa Central y d'o Sacro Imperio Romano Chermanico. En 1348 Carlos IV decide d'edificar a ciudat nueva de Praga, \"Nov\u00e9 Mesto\", y en 1357 ordena a construcci\u00f3n d'o famoso puent de piedra d'a ciudat.\nA revoluci\u00f3n d'os husitas.\nCheronimo de Praga, que heba estudiau en Oxford, estendilla as ideyas criticas sobre a Ilesia d'o teologo angl\u00e9s John Wyclif, en os tiempos d'o Scisma d'Occident. Estas ideyas inspiran a Jan Hus, traductor d'a Biblia a lo checo, y predica a reforma d'a ilesia en idioma checo en Praga y ye escomulgau. Jan Hus ye convocau debant o Concilio de Gostanza en 1414 y lo creman vivo, como dimpu\u00e9s fan con Cheronimo de Praga. Jan Hus esdevi\u00e9n o heroe nacional checo, y os seguidors d'as suyas ideyas relichiosas (os husitas), se rebelan, tami\u00e9n con o deseyo d'un cambio social, con abolici\u00f3n d'a servitut y que as tierras sigan comuns. Wenceslau IV de Bohemia no puet controlar a situaci\u00f3n y o 30 de chulio de 1419 os husitas chitan por as finestras d'o castiello de Praga a altos cargos catolicos en a dita defenestraci\u00f3n de Praga.\nWenceslau IV de Bohemia ye sucediu por su cherm\u00e1n Sechismundo I d'o Sacro Imperio Romano Chermanico, rei d'Hongr\u00eda dende 1387 y emperador dende 1419. Os husitas no lo reconoixen y Sechismundo y lo Papato organizan una cruzada. A cruzada ye derrotada en a batalla de Vitkov por Jan Zizka, y una dieta cheneral de Bohemia confisca os biens d'o clero y d'a corona. Cuan muere Jan Zizka en 1424 ye succediu por Prokop, que derrota a una cruzada en 1431.\nSechismundo aproveita a divisi\u00f3n entre dos brancas d'husitas, (calixtins y taboritas). En 1433 bi ha un alcuerdo entre catolicos y calixtins en o rito. Os taboritas son derrotaus en 1434 en a batalla de Lipany, a on muere Prokop. Sechismundo acepta a perduga d'os biens d'a corona y d'o clero y reconoix o checo como luenga oficial, ye proclamau rei y muere en 1437.\nEntre os Luxemburgo y os Habsburgo.\nAlberto de Habsburgo, esti\u00f3 emperador, rei d'Hongr\u00eda y de Bohemia y mori\u00f3 en 1439, deixando como hereu a Ladislau. Esleyen a atro Habsburgo como emperador, Frederico III. En Bohemia Chorche de Podebrady, un noble ultraquista prene o poder y se fa esleyir rei en 1458, dimpu\u00e9s d'a muerte de Ladislau o Postumo. Imposa a suya autoridat dica en Silesia y funda una imprenta en a que s'imprime o primer libro en checo. Os catolicos de Bohemia esleyen a Mat\u00edas Corv\u00edn como rei. En 1466 Pavlo II acomanda a Mat\u00edas Corv\u00edn que organice una nueva cruzada. Chorche de Podebrady muere en 1471 nombrando como succesor a Ladislau, fillo de Casimiro lo Gran de Polonia. Ladislau cede a Mat\u00edas Corv\u00edn Moravia, Silesia y Lusacia y dimpu\u00e9s d'a muerte de Mat\u00edas Ladislau ye esleito rei d'Hongr\u00eda y refa o Reino de Bohemia.\nA Ladislau lo succede como rei de Bohemia y Hongr\u00eda o suyo fillo Lu\u00eds, que muere en a Batalla de Mohacs en 1526 y ye succediu por Ferrando de Habsburgo. Dende ixe inte os Habsburgo ser\u00e1n reis de Bohemia (y d'Hongr\u00eda) dica 1918.\nA Bohemia baixo os Habsburgo.\nDende 1526 dica 1618 en Bohemia bi ha tranquilidat, encara que a reforma s'estendilla a escape. Os checos son a mayor\u00eda utraquistas y se dividir\u00e1n en seguidors de Roma y neoutraquistas que se far\u00e1n protestants. Os alemans de Bohemia se fan protestants.\nFerrando I en 1556 favorix a los catolicos y proteche a los chesuitas, que fundan en Praga una universidat rival d'a universidat anterior. En 1561 se creya un arcebispau catolico de tot, dimpu\u00e9s d'un sieglo y meyo d'husitismo. Maximili\u00e1n II ratifica oralment a Confesi\u00f3n checa de 1575, que fa que os neoutraquistas s'acerquen a los luteranos.\nRodolfo II estableix a suya residencia en Praga en 1582, proteche as artes y ciencias, acollindo a astronomos protestants como Tycho Brahe y Johanes Kepler y reconoix a libertat de culto en 1609. En 1619 muere su chermano Mat\u00edas, que lo succedi\u00f3.\nA guerra d'as Trenta Anyadas.\nEn a derrota d'a Montanya Blanca desapareix a Bohemia cuasi independient y husita. Bi ha una gran represi\u00f3n que encomienza por 27 miembros d'a dieta que son escabezaus. Bi ha multas y confiscacions a la baixa nobleza checa y alemana, y las suyas propiedaz pasan a los sinyors que heban estau fidels a lo bando vencedor como os Wallenstein/Valdstyn. A canciller\u00eda de Bohemia ye tresladada ta Viena. En a dieta domina l'alto clero y l'alta nobleza. Ferrando dixa que se faiga a contrarreforma y os chesu\u00edtas prenen o control d'a Universidat Carlos. 30.000 familias de nobles y burgueses que no querioron convertir-sen a lo catolicismo habioron d'exellar-sen.\nO periodo de \"Temno\".\nRematada a guerra d'as trenta anyadas a zaguers d'o sieglo XVII s'ha produciu cambios socials que han perchudicau a los nativos checos. Bohemia depende de l'alta nobleza que tien o 85 % d'a tierra. Os alemans dominan o comercio y l'artisan\u00eda, dica en a capital Praga. Os campesins checos son en una situaci\u00f3n d'esclavitut y en 1680 y 1693-1695 esclatan revueltas.\nL'administraci\u00f3n austriaca.\nEn 1740, cuan a guerra de succesi\u00f3n austriaca, os prusianos invaden Silesia, (que perteneixeba a Bohemia dende o sieglo XIV) y por o tractau de Dresde en 1745 se l'anexionan de fueras de chicoz territorios que encara se dicen Silesia Austriaca y que tenioron poblaci\u00f3n alemana (y en Teschen, polaca). En 1741 as tropas baveranas y francesas ocupan Bohemia sin resistencia popular. Os Habsburgo veyen que o sistema creyau por Ferrando II no funciona, y cuan Mar\u00eda Teresa (1740-1781) y Chus\u00e9 II (1781-1790) i habi\u00f3 reformas.\nSe creya una administraci\u00f3n central en Viena con churisdicci\u00f3n en Austria, en Bohemia y en Moravia. Bi ha una burocracia que se puet fer servir pa puyar socialment, tanto os alemans como os checos.\nCuan a Santa Seu suprime a Orden d'os Chesu\u00edtas en 1773 se refirma l'amostranza secundaria y torna a haber-ie amostranza primaria en checo. Con tot y con ixo Chus\u00e9 I estableix que l'alem\u00e1n yera a luenga sola de l'administraci\u00f3n. Bi ha un edicto de Tolerancia en 1781 pa os protestants que millora tami\u00e9n a situaci\u00f3n pa os chodigos askenaz\u00eds. A esclavitut ye abolida tami\u00e9n pero no o rechimen feudal.\nO sieglo XIX.\nA primers d'o sieglo XIX Bohemia tien un desembolique economico pareixiu a lo d'Austria y rechions orientals d'Alemanya. Amanix o movimiento intelectual d'os despertadors. En 1848 se celebroron aleccions por sufrachio universal en o marco d'a Confederaci\u00f3n Chermanica, (Bohemia en feba part). Os representants checos se niegan a participar pero os alemans de Bohemia y Moravia, que no veyen inconvenient en estar unius Alemanya, si que quieren participar-ie. Un representant a lo Parlamento de Frankfurt declara que o chequismo ha de estar aturau y reprimiu por a fuerza. Palacky organiza en chunio en Praga un congreso eslau con checos, eslovacos y polacos. En a ciudat bi ha disturbios, y ha d'intervenir l'exercito con o cheneral Windischgraetz.\nUn parlamento creyau por sufrachio universal s'aplega en Viena con representants de toz os estaus baixo dominio austriaco de fueras de Hongr\u00eda. Bi ha muitos deputaus eslaus y votan en septiembre l'abolici\u00f3n d'os dreitos sinyorials y d'os ligallos de servitut. A causa d'os disturbios de Bohemia, reprimius por o canciller Schwarzenberg (un aristocrata de Bohemia), o gubierno y asamblea se treslatan ta Moravia. Pretenden creyar una Constituci\u00f3n on se respeten os dreitos d'as nacionalidaz. L'asamblea refirma un prochecto presentau por Cajet\u00e1n Mayer (un deputau moravo) en o que se respetan os territorios historicos y bi ha divisi\u00f3n en cerclos de caracter nacional, pero l'emperador Francisco Chus\u00e9 y Scwarzenberg lo refusan. En marzo de 1489 l'asamblea ye disuelta y s'atorga una Constituci\u00f3n reaccionaria.\nEn 1867 s'alcuerda o comprom\u00eds austrohongaro, o territorio de Bohemia y Moravia quedan en Cisleitania sin garra autonom\u00eda, encara que Bohemia yera igual como Hongr\u00eda en uni\u00f3n personal a l'imperio. Os deputaus checos boicoteyan os treballos d'o parlamento de Cisleitania.\nEn 1871 o canciller Hogenwart proposa un comprom\u00eds por que que Francisco Chus\u00e9 ser\u00eda coronau en Praga y reafirmar\u00eda os dreitos d'o Reino de Bohemia, pero os hongaros y os alemans de Bohemia se i oposan. En 1882 s'imposa o biling\u00fcismo pa os funcionarios de Bohemia, o que favoreix a los checos. A Universidat Carlos se divide en dos seccions, alemana y checa. Os ch\u00f3vens checos d'o Partiu Nacional Liberal, fundau en 1874, consiguen una influencia cada vegada mayor, y s'organiza un partiu socialdemocrata checo.\nDica 1906 no bi ha sufrachio universal en Cisleitania. Cuan encomenzaba a primera guerra mundial Bohemia y Moravia encara no teneban autonom\u00eda politica (si que en teneban de cultural). Bohemia y Moravia a zaguers d'o sieglo XIX y primers d'o sieglo teneban un grau de desembolique comparable a atros pa\u00edses d'Europa Central y Occidental, con desembolique industrial (fabricas \u0160koda fundadas en Plzen en 1859), agricultura modernizada, grau d'amostranza. Con a industrializaci\u00f3n amaneix una clase obrera. En 1914 o 95 % d'os funcionarios de Bohemia y Moravia yeran checos. Os escritors d'esta epoca son o checo Jaroslav Hasek y o chodigo askenazi Franz Kafka.\nA primera guerra mundial.\nO gubierno austrohongaro recluta a soldaus checos y de totas as nacionalidaz p'a guerra, pero bel lider politico ha emigrau t'o estranchero como Tom\u00e1s Masaryk y Edvard Benes, que con o eslovaco Milan Stefanik creyan en Par\u00eds en 1916 o consello nacional checoslovaco con l'aduya d'universitarios franceses como Ernest Denis.\nO consello nacional checoslovaco creya con voluntarios y exprisioners collas de guerrillers checos y eslovacos que luitan en o frent franc\u00e9s y italiano, y dimpu\u00e9s a Lechi\u00f3n Checa en Rusia.\nEn mayo de 1917 os deputaus checos proposan en o parlamento Austrohongaro a creyaci\u00f3n d'un estau confederal y que Bohemia-Eslovaquia ser\u00edan uno d'os suyos components. Os hongaros s'i oposan.\nA Lechi\u00f3n Checa de Rusia particip\u00f3 en a ofensiva rusa de chulio de 1917 pero se retir\u00f3 ta Siberia pa embarcar en Vladivostok. A lechi\u00f3n checa particip\u00f3 en a Guerra Civil Rusa, y 50.000 lechionarios secuestroron o ferrocarril transiberi\u00e1n. Fuoron derrotaus por os bolcheviques. En 1919-1920 ser\u00e1n repatriaus.\nO gubierno franc\u00e9s en chunio de 1918 reconoixi\u00f3 a representatividat d'o Consello Nacional Eslovaco. O 14 d'octubre de 1918 Masaryk anuncia en Washington a formaci\u00f3n d'un gubierno provisional checoslovaco reconoixiu por os aliaus. O 28 se proclama a republica en Praga, o 31 se forma en Praga o gubierno provisional d'uni\u00f3n de checos y eslovacos.\nA checoslovaquia d'entreguerras.\nOs checos reclaman pa o suyo estau tot o territorio historico d'a Corona de Bohemia: Bohemia, Moravia y a Silesia Austriaca. A zaguers de 1918 os aliaus niegan a los alemans d'os Sudetes o dreito a referendum pa que decidan d'unir-sen a una Alemanya con Austria adhibida.\nA Silesia Austriaca ye un entredito. En a redolada de Teschen bi ha muitos polacos y Polonia la reclama. O 20 de chulio de 1920 a redolada de Teschen ye partida en dos y Polonia se queda con a partida oriental.\nDende 1920 dica 1938 en Checoslovaquia bi ha un rechimen de democracia parlamentaria. Masaryk ye president dende noviembre de 1918 dica 1935. Lo succede Benes, que enantes heba estau ministro d'afers exteriors y responsable d'alcuerdes defensivos en 1920-1921 con Ruman\u00eda y Yugoslavia (Entesa Chicota), y con Francia en 1924. En 1935 se firma un pacto d'asistencia mutua con a URSS. Checoslovaquia esti\u00f3 a zaguera democracia europea que refirm\u00f3 a la Segunda Republica Espanyola en a guerra civil. En tot ixe periodo d'entreguerras os dreitos d'as minor\u00edas se respetaban millor que en atros pa\u00edses d'Europa central, respetando as exichencias d'os tractaus de paz. Ser\u00e1n as reivindicacions d'as minor\u00edas las que far\u00e1n desfer-se a Checoslovaquia dimpu\u00e9s.\nAs relacions entre checos y eslovacos se fan peyors porque a millor preparaci\u00f3n educativa d'os checos fa que ocupen masivament as plazas de funcionario en Eslovaquia. En Eslovaquia o Partiu populista prene posicions autonomistas y con bel caracter faixista con mosen Josef Tiso. Os alemans tornan a reivindicar a uni\u00f3n con Alemanya y en a decada de 1930 y en 1935 o pronazi Konrad Henlein obti\u00e9n dos tercios d'os votos d'os alemans.\nEn o 12 de marzo de 1938 Austria ye anexionada por Alemanya y esto produce una crisi en Checoslovaquia. Henlein presiona cada vegada mes a lo gubierno de Praga y bi ha tensi\u00f3n en os Sudetes. Pa evitar una posible guerra que podeba estendillar-se am\u00e9s pa\u00edses, o primer ministro britanico Neville Chamberlain negocia con Hitler, y con una tensi\u00f3n internacional puyando, o 30 de setiembre se plega a un alcuerde en Munich entre Hitler, Mussolini, Chamberlain y Daladier, que ye o principio d'a fin d'a zaguera democracia parlamentaria d'Europa Central, y indreitament faci\u00f3 que a Segunda Republica Espanyola perdese un zaguer refirme y que deixase de tener razons pa resistir en a Batalla de l'Ebro.\nO tractau de Munich significaba que o territorio d'os Sudetes de Bohemia, Moravia y Silesia fuese cediu a Alemanya. O 30 de setiembre Polonia obliga a que Checoslovaquia li ceda a partida ueste d'a redolada de Teschen. O 5 d'octubre dimite Benes y s'exella en Estaus Unius. O 6 d'octubre Tiso proclama l'autonom\u00eda d'Eslovaquia y Rutenia. O 2 de noviembre o primer arbitrache de Viena atorga a Hongr\u00eda o sud d'Eslovaquia y de Rutenia, y o rechimen pronaci d'Eslovaquia entra en conflicto con o gubierno de Praga, declarando a independencia d'Eslovaquia o 14 de marzo de 1939.\nA nueit d'o 14 a lo 15 de marzo o president Hacha arriba en Berl\u00edn y firma un documento baixo l'amenaza d'una guerra que posa Bohemia y Moravia en mans d'o F\u00fchrer. O 15 de marzo Hitler firma en o castiello de Praga un decreto por o que Bohemia y Moravia esdebienen un protectorau y s'adhiben a lo Reich.\nA segunda guerra mundial.\nMientres a segunda Guerra Mundial as autoridaz nazis controlan de tot Bohemia y Moravia. En octubre de 1939 Benes creya un comit\u00e9 nacional checo en Londres. Dende noviembre de 1939 cierran os centros d'amostranza superior. En chinero de 1941 s'establix o servicio de treballo obligatorio. Centenars de mils de checos son ninviaus a las fabricas alemanas. Os resistents y opositors son ninviaus a campos de concentraci\u00f3n como os futuros presidents Z\u00e1potocky y Novotny y lo futuro arcebispe de Praga mosen Beran.\nBenes torn\u00f3 a ser nombrau president y forma un gubierno que a uni\u00f3n sovietica reconoix en chunio de 1941. En setiembre de 1941 arriba en Praga d'adchunto dreito de Himmler Reinhard Heydrich, de caracter tierco, que aumenta a represi\u00f3n y que ye asesinau o 27 de mayo de 1942. En represalia o 10 de chunio os nazis fan una mortalera en Lidice. En aviento de 1943 Benes firma en Mosc\u00fa un tractau d'amistat y asistencia mutua, y s'entrevista con o comunista Klement Gottwald.\nDica mayo de 1945 as tropas d'os aliaus no podioron entrar en Bohemia y Moravia. Pocos d\u00edas antes de plegar l'exercito royo os habitants de Praga se sublevoron. Os americanos plegoron dica Plzen En marzo-abril de 1945 Benes treslada as autoridaz checoslovacas dende Londres ta Kosice, y se forma un nuevo gubierno con o socialdemocrata Zdenek Fierlinger de president y o comunista Gottwald de vicepresident. O programa d'este gubierno, dito de Kosice preveye una reforma agraria, nacionalizacions y fer liga con a URSS.\nUna vegada rematada de tot a guerra se torna a las mugas de 1937, manimenos por l'alcuerde d'o 29 de chunio de 1945 Checoslovaquia cede a la URSS a Rutenia Subcarpatica. A conferencia aliada de Postdam d'agosto de 1945 dixa que o gubierno de Checoslovaquia forachite a los alemans, y dende 1947 no en quedan que uns 100.000.\nO periodo comunista.\nEn mayo de 1946 bi ha aleccions libres en Checoslovaquia y con o 38 % d'os votos os comunistas ganan. O president Benes acomanda a Gottwald a formaci\u00f3n d'un gubierno d'unidat nacional en o que o ministro d'interior ye comunista y o Ministerio d'Asuntos Foranos ye en mans de Jan Masaryk, fillo de Tom\u00e1s Masaryk). Mosc\u00fa se mete en a politica checoslovaca y ordena que Checoslovaquia refuse o plan Marshall, acceptau en chulio. O partiu socialdemocrata refusa a fusi\u00f3n con o partiu comunista.\nDimiten doce ministros no comunistas en protesta d'a orientaci\u00f3n comunista d'o Ministerio de l'Interior. Esclata una vaga y os comunistas prenen o poder a escape. O 98 % d'o sector industrial ye nacionalizau y una nueva Constituci\u00f3n establix una Republica de democracia popular. En chunio dimite Benes y os comunistas ya tienen de tot o poder.\nEn 1951 bi ha una purga estalinista, y muitos d'os acusaus son comunistas chodigos askenaz\u00eds. En 1960 Checoslovaquia ye proclamada Republica Socialista, pero en 1963 o sistema se relaxa, liberan a Mosen Beran, arcebispe de Praga y a comunistas victimas d'as purgas. En febrero de 1968 Alexander Dubcek fa que o partiu comunista prenga un programa reformista \u201co cam\u00edn de Checoslovaquia enta o socialismo\u201d, que ye conoixiu como a primavera de Praga. En chulio a URSS, a RDA, Polonia, Hongr\u00eda y Bulgaria presionan a Checoslovaquia y os d\u00edas 20-21 d'agosto a URSS invade Checoslovaquia, tornando a la situaci\u00f3n inicial.\nO 1 de chinero de 1969 Checoslovaquia esdevini\u00f3 una republica federal formada por a Republica Socialista Checa y a Republica Socialista Eslovaca.\nEn 1989 se produce a revoluci\u00f3n de terciopelo y o 17 de noviembre de 1989 una manisfestaci\u00f3n d'estudiants ye reprimida. O d\u00eda 30 de noviembre o partiu comunista pierde o papel dirichent, o 9 d'aviento dimite Husak, o 29 d'aviento V\u00e1clav Haver ye president d'a Republica.\nA republica checa.\nEn abril de 1990 Checoslovaquia esdevi\u00e9n una republica federativa checa y eslovaca, pero os nacionalistas eslovacos dimpu\u00e9s de ganar as aleccions de chunio de 1992 en Eslovaquia votan una declaraci\u00f3n de sobiran\u00eda. V\u00e1clav Havel dimite y os cabos de gubierno checo y eslovaco negocian a deseparaci\u00f3n, confirmada por voto en l'asamblea federal de noviembre. A deseparaci\u00f3n encomenz\u00f3 l'1 de chinero de 1993.\nPolitica y gubierno.\nOrganizaci\u00f3n territorial.\nA Republica Checa se divide en 13 rechions (\"kraje\" en checo) y una ciudat capital \"(hlavn\u00ed m\u011bsto)\", marcata con un *:\nCheograf\u00eda.\nA Republica Checa ye formata principalment por dos rechions naturals y historicas Bohemia, que ye a cuenca alta d'o r\u00edo Elba, y Moravia. Tami\u00e9n bi ha una chicota part de Silesia que pertanye a la Republica Checa.\nO paisache checo ye muit variato. Bohemia, a l'este, ye formata per una cuenca desauguada por l'Elba (\"Labe\" en checo) y o Vlatva u Moldava, y ye rodiata prencipalment por montanyas de baixa altaria como a sierra de Karkonosze d'os Sudez. O punto mas alto d'o pa\u00eds, o Sn\u011b\u017eka, con 1.602 m. se i localiza. Moravia, a rechi\u00f3n oriental d'o pa\u00eds, tami\u00e9n ye montanyosa, y desauguada por o r\u00edo Morava, pero tami\u00e9n bi ye a fuent de l'Oder (\"Odra\" en checo). As auguas d'a Republica Checa se recullen en tres diferents mars: a mar d'o Norte, a mar Baltica y a mar Negra, encara que a Republica Checa no tien garra costa. A Republica Checa loga un sector d'os muelles d'o puerto d'Hamburgo, que le fue otorgato seguntes o Tractau de Versailles ta permitir o movimiento d'os biens d'o pa\u00eds por a mar. O territorio pasar\u00e1 a mans d'Alemanya en 2028.\nAs selvas ocupan cuasi d'un tercio d'o territorio checo y son de caracter centroeuropeu, caixicars en as tierras baixas y fayars mas entalto, con a presencia de coniferas como l'abet, o pin royo y a p\u00edcea.\nO clima ye continental. En Praga, a temperatura meyana var\u00eda d'os 0\u00a0\u00b0C en chinero a 20\u00a0\u00b0C en chulio. As minimas pueden plegar a os \u201410\u00a0\u00b0C en as montanyas de Bohemia. A pluviosidat oscila entre os 500\u00a0mm anyals en as planas de Bohemia dica 1.000 en as montanyas d'o norte; a maxima ye en chulio y a minima en febrero.\nEconom\u00eda.\nA Republica Checa poseye un alto grau de desembolique economico estando o suyo PIB per capita d'un 82% d'a meya d'a Uni\u00f3n Europea. Ye una d'as econom\u00edas mas estables y prosperas d'entre os antigos pa\u00edses comunistas, con un creiximiento de mas d'o 6% anyal en as zagueras tres anyatas. Recientment o creiximiento s'ha visto liderato por as exportacions a pa\u00edses d'a Uni\u00f3n Europea, mas que mas Alemanya y as inversions foranas, mientres que a demanda interna ye revivindo.\nA mayor\u00eda de sectors d'a econom\u00eda han estato privatizatos, incluindo-ie bancos y telecomunicacions. O gubierno actual, de centro-dreita, contina con os plans de privatizaci\u00f3n en a industria enerchetica y l'aeropuerto de Praga. S'ha plegato tami\u00e9n en zaguer\u00edas a un alcuerdo de venda d'un 7% d'o productor d'enerch\u00eda CEZ Group, y se ye discutindo tami\u00e9n a venda d'a fabrica de biera Bud\u011bjovick\u00fd Budvar. En 2009 una enquesta en colaboraci\u00f3n con l'Asociaci\u00f3n d'Econom\u00eda Checa revel\u00f3 que a mayor\u00eda d'os economistas checos son a favor de continar con a liberalizaci\u00f3n en a mayor\u00eda d'os sectors d'a suya econom\u00eda.\nO pa\u00eds fa parti d'a Zona Schengen, habendo quitato os controls en as aduanas y ubrindo de tot as mugas ta os suyos vecins Alemanya, Austria, Polonia y Eslovaquia, o 21 d'aviento de 2007. A Republica Checa ye miembro d'a Organizaci\u00f3n Mundial d'o Comercio.\nL'anterior gubierno checo, liderato por os socialdemocratas, espris\u00f3 o deseyo de adoptar l'euro en 2010, pero l'actual executivo, de centro-dreita, suspendi\u00f3 o plan en 2007. Encara no s'ha fixato una calendata, pero o Ministerio d'Econom\u00eda diz que ser\u00eda realista asperar a dentrata d'a Republica Checa en a zona euro en 2012 si se fan correctament una serie de reformas economicas. Manimenos, os prochectos mas recients sobre l'adopci\u00f3n de l'euro evitan fixar una calendata. Encara que o pa\u00eds se troba en millor posici\u00f3n economica que atros miembros d'a Uni\u00f3n Europea ta adoptar a moneda com\u00fan, no s'aspera que se faiga o cambeo antis de 2013, debito a o refuse policico a o tema.\nL'1 de chinero de 2009, l'antigo primer ministro checo, Mirek Topol\u00e1nek, declar\u00f3 que l'1 de noviembre d'ixe mesmo anyo, o gubierno checo anunciar\u00eda una calendata fixa ta l'adopci\u00f3n de l'euro, ya que o pa\u00eds \"cumple actualment toz os criterios ta l'adopci\u00f3n de l'euro\", manimenos en haber de deixar iste o suyo cargo a calendata nunca no se fix\u00f3. Manimenos existen cuantos retos economicos en o pa\u00eds. As tasas de corrupci\u00f3n continan estando mayors que en atros pa\u00edses desembolicatos seguntes a OCDE y os presupuestos publicos son negativos a tamas d'o gran creiximiento d'a suya econom\u00eda en os zaguers anyos. D'atra man, en 2007 o deficit en o suyo PIB esti\u00f3 de l'1.58% y en 2008 de l'1.2%, d'acuerdo con as normas contables d'a UE, prou millor que as previsions inicials.\nO Informe d'o Programa Internacional ta a Evaluaci\u00f3n d'Estudiants, coordinato por a OCDE, sit\u00faa actualment a la educaci\u00f3n checa como o 15eno millor sistema educativo d'o mundo, por dencima d'a meya d'a OCDE.\nDemograf\u00eda.\nEn 2008, a poblaci\u00f3n estimata d'a Republica Checa yera de 10,2 millons d'habitants. O 71,2% d'a poblaci\u00f3n tien entre 15 y 64 anyos d'edat; o 13,8% tien menos de 15 anyos, y o 15,1% mas de 65. A tasa de natalidat estimata en 2008 yera menor a la tasa de mortalidat; a primera yera de 8,89 por cada 1.000 habitants y a segunda de 10,69 por cada 1.000 habitants. Praga, con una poblaci\u00f3n estimata d'1,2 millons d'habitants en 2003, ye a capital y a ciudat mas gran d'o pa\u00eds. Ye o centro comercial, industrial y cultural d'a republica, asinas como un dest\u00edn turistico important. Atras ciudaz importants son Brno, Ostrava, Plze\u0148 y Olomouc.\nEtnicament, o pueblo checo desciende d'as tribus eslavas que plegoron en Bohemia y Moravia en o sieglo V, y en l'actualidat representan o 90% d'a poblaci\u00f3n. Os eslovacos son o 2%, mientres que os alemans, os chitans, y os hongaros, a resta.\nEn o censo de 2001, cuasi un 60% d'a poblaci\u00f3n d'a Republica Checa declar\u00f3 que no teneba garra afiliaci\u00f3n relichiosa, una cifra significativa dimpu\u00e9s de meyo sieglo baixo un sistema comunista de gubierno. Os catolicos representan o 26,8%, os protestants o 2,1%.\nA luenga nacional y oficial ye o checo, una luenga d'o grupo eslau occidental, parlata por un 94,9% d'a poblaci\u00f3n. Bi'n ha dos dialectos que difieren muit poquet; un que se parla en Moravia y l'atro en Bohemia. Tami\u00e9n se i parla o eslovaco, una luenga muit amanata a o checo.\nCultura.\nEsportes.\nOs esportes mes populars d'a Republica Checa son o f\u00fatbol, o hockey chelo, o tenis, o balonm\u00e1n y o atletismo,\nA campionato nacional de f\u00fatbol ye a Gambrinus Liga, ande os dominadors son l'AC Sparta Prague y o SK Slavia Prague con once y cuatre t\u00edtuls. L'equipo nacional de f\u00fatbol esti\u00f3 subcampi\u00f3n d'Europa en a Eurocopa d'Anglaterra 1996.\nEn o atletismo actualment destaca en a preba d'a decatl\u00f3n l'atleta Roman \u0160ebrle, campion olimpico, d'o mundo, d'Europa y recorman mundial. Atros atletas importants son os lanzadors de chabalina Jan \u017delezn\u00fd, Barbora \u0160pot\u00e1kov\u00e1 y o decatleta Tom\u00e1\u0161 Dvo\u0159\u00e1k."}
{"id": "2263", "revid": "6885", "url": "https://an.wikipedia.org/wiki?curid=2263", "title": "Italia", "text": "A Republica Italiana u Italia, ye un estato d'Europa d'o sud, que fa parte d'a Uni\u00f3n Europea (UE). O suyo territorio ye prencipalment una peninsula y dos grans islas en a mar Mediterrania: Sicilia y Cerdenya. Por o norte ye rodiata por os Alpes, por a on muga con Francia, Suiza, Austria y Eslovenia. Os estatos independients de Sant Marino y Ciudat d'o Vaticano son enclaus dentro d'o territorio italiano, mientres que \"Campione d'Italia\" ye un enclau italiano adintro de Suiza.\nEn l'actualidat Italia ye una republica democratica y un pa\u00eds desembolicato con o seteno Producto interior bruto mas alto d'o mundo y o 17eno index de desembolique hum\u00e1n mas alto. Ye miembro fundador d'a Uni\u00f3n Europea, y miembro d'o Grupo d'os ueito y d'o Consello de Seguridat d'as Nacions Unitas.\nToponimia.\nL'orichen d'a parola \"Italia\", d'o lat\u00edn \"\u012atalia\" no ye prou platero. Seguntes as teorias mas estendillatas, o termin esti\u00f3 un ampr\u00e9n d'o griego antigo y iste de l'osc\u00e1n \"Viteli\u00fa\", que significa \"tierra d'os bueis\" (a parola aragonesa \"vetiello\" se remonta a lo lat\u00edn \"VITELU\"). O toponimo ser\u00eda en honor a lo dios d'o bestiar, Marte. O buei yera o simbolo d'as tribus d'o sud d'a peninsula y a sob\u00e9n yera representato banyando lo lupo romano como simbolo prevocador d'a Italia libre mientres as guerras samnitas.\nO nombre \"Italia\" se referiba a una rechi\u00f3n d'o territorio que en l'actualidat ye o sud d'Italia. D'alcuerdo con Ant\u00edoco de Siracusa, orichinalment nom\u00e1s se referiba a la porci\u00f3n d'o sud d'o \"Bruttium\" (l'actual Calabria), pero por ixas envueltas o termin ya yera sinonimo d'Enotrios y incluiba a la mayor parti de Lucania. Os griegos prencipioron a fer servir o termin ta referir-se a una rechi\u00f3n muito mas ampla, pero no ser\u00eda dica os tiempos d'as conquiestas romanas cuan o termin se cheneraliz\u00f3 ta incluir-ie tota la peninsula.\nCheograf\u00eda fisica.\nItalia ye formata por una gran peninsula que s'estendilla por a mar Mediterrania, y chunto a las suyas dos prencipals islas, Sicilia y Cerdenya, creya masas acuaticas importants, como a mar Hadriana a lo nord-este y a mar Chonica a lo sudeste. Muga a lo norte con Francia, Suiza, Austria, y Eslovenia. A sierra d'os Apenins forma la columna vertebral d'a peninsula, dende o norueste dica on s'une con os Alpes, cadena montanyosa que forma un arco que zarra a Italia dende o norte. Ast\u00ed se i troba tami\u00e9n una gran plana aluvial, a plana po-veneciana, desauguada por o r\u00edo Po y os suyos diversos afluents provenients d'os Alpes, Apenins y Dolomitas.\nBi ha cuantos vulcans activos en Italia. L'Etna ye o vulc\u00e1n activo mas gran d'Europa. O punto mas alto d'Italia no ye pas o Mont Blanc, como gosa pensar-se, ya que ista tuca ye de raso en o canto franc\u00e9s d'o macizo. O suyo punto mas alto ye o mont Blanc de Cormayeur a 4.748 m d'altaria, situau en o mesmo macizo d'o mont Blanc, en a capecera d'a Val d'Aosta (en franc\u00e9s \"Aoste\"). Manimenos Italia s'asocia mas facilment con os dos vulcans mas famosos: l'actualment inactivo Vesuvio am\u00e1n de N\u00e1pols y o muit activo Etna en Sicilia.\nClima.\nA resultas d'a longaria d'a peninsula y a l'interior en a suya mayor\u00eda montanyoso, o clima de Italia ye muit diverso. En a mayor\u00eda d'as rechions de l'interior, norte y centro, o clima vareya de subtropical humido a continental y oceanico humido. En particular, o clima d'a rechi\u00f3n cheografica d'a val d'o Po ye sobretot continental, con hibiernos duros y veranos calurosos.\nAs arias costeras de Liguria, Toscana y a mayor parti d'o sud por un regular s'achustan a estereotipo d'o clima mediterranio. As condicions en a costa son diferents a las de l'interior, particularment mientres os meses d'hibierno, cuan as altituz mas altas tienden a estar fredas, humidas y, a ormino, con nevazos. As rechions costeras tienen hibiernos suaus y veranos calidos y por un regular ixutos, encara que as vals d'as tierras baixas pueden estar pro calurosas en verano. As temperaturas meyas d'hibierno vareyan de 0\u00a0\u00b0C en os Alpes a 12\u00a0\u00b0C en Sicilia, per lo que as temperaturas meyas de verano oscilan entre 20\u00a0\u00b0C y mas de 25\u00a0\u00b0C . Os hibiernos pueden variar amplament en tot o pa\u00eds, con periodos alongaus de fredo, boira y nieu en o norte y condicions mas suaus y soleyadas en o sud. Os veranos pueden estar calurosos y humidos en tot o pa\u00eds, particularment en o sud, mientres que as arias d'o norte y o centro pueden experimentar fuertes tronadas electricas ocasionals dende la primavera dica l'ag\u00fcerro.\nOrganizaci\u00f3n administrativa.\nItalia se divide en diferents rechions que d'alcuerdo a la constituci\u00f3n de 1948 tienen autonomia local, tenindo a constituci\u00f3n o papel de ye reconoixer, protecher y promover l'autonom\u00eda local, asegurar que os servicios d'o Estato s\u00edan descentralizatos, y adaptar os prencipios y as leis establindo l'autonom\u00eda y descentralizaci\u00f3n. Manimenos cinco d'istas rechions (Val d'Aosta, Friuli-Venecia Chulia, Sicilia, Cerdenya y Trentino-Alto Adigio) tienen un estatus autonomico especial debito a la suya naturaleza cheografica, cultural u social y a presencia de minor\u00edas etnicas. As atras (Lombard\u00eda, Liguria, Veneto, Piemont, Calabria, Toscana, Abruzos, Basilicata, Campania, Emilia-Romanya, Lazio, Marcas, Molise, Pulla y Umbr\u00eda) tienen un estatuto com\u00fan d'administraci\u00f3n. Fuoron establitas finalment como rechions mientres a decada de 1970.\nCada rechi\u00f3n esleye un consello y una \"Giunta Regionale\" (Chunta Rechional) encapezata por un president esleito por sufrachio dreito. A Chunta ye responsable debant d'o consello y ha de tener o boto de confianza d'o consello. A reforma constitucional de 2001 enampl\u00f3 as competencias d'as rechions, en especial respective a los poders lechislativos; a mayor\u00eda d'os controls d'o Estato fuoron abolitos.\nAs rechions se subdividen en 109 provincias y istas en 8.101 comunas u municipios.\nCheograf\u00eda humana y sociedat.\nDemograf\u00eda.\nOs zaguers datos d'o Instituto Nacional d'Estatistica (ISTAT) estimoron una poblaci\u00f3n de 59.131.287 habitants en aviento de 2006, un incremento d'o 3% dende 2001. A poblaci\u00f3n italiana ye a cuatrena mas gran d'a Uni\u00f3n Europea (dimpu\u00e9s d'Alemanya, Francia y o Reino Uniu) y a 22ena mas gran d'o mundo. O creximiento poblacional se debe prencipalment a la immigraci\u00f3n y a lo incremento en a esperanza de vida, que s'ha estimato en 79,81 anyos. A tamas d'o creximiento poblacional, Italia ye s'abiella a escape. Con una tasa de fecundidat d'1,35 ninons por muller, a man d'un de cada cinco italianos ye chubilato.\nItalia tien una d'as densidaz de poblaci\u00f3n mas altas d'Europa, con 1.986 personas por kilometro cuadrato. A densidat ye mayor en a rechi\u00f3n d'o norueste; de feito, dos d'as vint rechions (Lombard\u00eda y Piemont) sumatas agrupan o 25% d'a poblaci\u00f3n total d'o Estato, d'os cuals 7,4 millons viven en a rechi\u00f3n metropolitana de Mil\u00e1n, l'aria metropolitana mas poblata. L'alfabetismo plega dica o 98%, y a educaci\u00f3n ye obligatoria ta toz entre os 6 y os 18 anyos d'edat. Alto u baixo dos terceras partis d'a poblaci\u00f3n vive en arias urbanas, una cifra menor a la d'atros estatos d'Europa Occidental.\nLuengas.\nA luenga oficial d'Italia ye o italiano, una standardizaci\u00f3n d'o tosc\u00e1n, luenga descendient d'o lat\u00edn. Antis d'a reunificaci\u00f3n italiana en 1861 ista luenga existiba nom\u00e1s como luenga literaria, parlata por menos d'o 3% d'a poblaci\u00f3n. Numerosas luengas se parlaban en a peninsula, la mayor\u00eda luengas romances que s'heban desenbolicato en cadaguna d'as rechions y reinos, debito a la fragmentaci\u00f3n politica d'a peninsula. Muitas d'istas luengas han sobrevivito, a sob\u00e9n ditas impropiament \"dialetti\" (dialectos).\nMassimo d'Azeglio, un d'os ministros de Cavour, declar\u00f3, dimpu\u00e9s d'a unifificaci\u00f3n italiana, que ya que s'heba creyato Italia, nom\u00e1s caleba creyar italianos. Debito a lo gran numero de luengas que se parlaban en a peninsula, s'establi\u00f3 que o italiano \"correcto\" u \"estandar\" ser\u00eda basato en o dialecto florent\u00edn d'a Toscana (ya que ser\u00eda a primera rechi\u00f3n en producir autors importants como Dante Alighieri). S'establi\u00f3 un sistema educativo, que reduci\u00f3 a variaci\u00f3n d'as luengas con o paso d'o tiempo. Ser\u00eda en a decada de 1960 cuan o creiximiento economico y a televisi\u00f3n premitioron a universalizaci\u00f3n d'o italiano.\nOs grupos minoritarios son chicoz, estando lo mayor d'istos os de parla alemana en o sud d'o Tirol (seguntes o censo de 1991, a poblaci\u00f3n se troba composata por 287.503 personas de parla alemana (tiroleses etnicos) y nom\u00e1s 116.914 de parla italiana) y os eslovenos arredol de Trieste. Atros grupos minoritarios con idiomas parcialment oficials incluyen a minor\u00eda de parla francesa en a rechi\u00f3n d'a Val d'Aosta; os sardos, o catal\u00e1n, o friul\u00e1n y o ladino en as montanyas Dolomitas, estando toz idiomas romances.\nRelichi\u00f3n.\nO catolicismo romano ye a relichi\u00f3n mas gran d'o Estato italiano. Encara que ya no'n ye a relichi\u00f3n oficial, encara ti\u00e9n un papel important en os afers politicos nacionals, en parti debito a la localizaci\u00f3n d'a Santa Seu adintro de Roma. Un 87,8% d'os italianos s'identifican como catolicos, encara que nom\u00e1s un 37% ye practicant u miembro activo.\nAtros grupos cristianos en Italia son os cristianos ortodoxos orientals y os cristianos ortodoxos griegos. Os grupos protestants mas numerosos son os pentecostals y evanchelistas que agrupan 500.000 personas. Os Testigos de Cheob\u00e1 s'han estimato en 235.685 personas. Como resultato d'as recients ondatas d'immigraci\u00f3n d'atras rechions d'o mundo, bi ha cuasi 800.000 musulmans\nGastronom\u00eda.\nA cocina italiana s'ha desembolicau a travi\u00e9s de sieglos de cambeos socials y politicos, con radices que se remontan a sieglo IV a. C. A cocina italiana en ella mesma tien fuertes influxos, incluyius d'a cocina etrusca, a griega antiga, a romana antiga, a bizantina y a chud\u00eda. Se producioron cambeos significativos con l'escubrimiento d'o Nuevo Mundo con l'introducci\u00f3n de productos como trunfas, tomates, pimientos morrons y panizo, que agora son fundamentals en a cocina pero que no s'introducioron en cantidat dica o sieglo XVIII. A cocina italiana se destaca per a suya diversidat rechional, abundancia de diferencias en o gusto, y ye conoixida per estar una d'as mas populars d'o mundo, exercendo un fuerte influxo en l'extranchero.\nA dieta mediterrania constituye a base d'a cocina italiana, rica en pastas, peix, fruitas y verduras y caracterizada per a suya extrema sencillez y variedat, con muitos platos que tienen nom\u00e1s de cuatro a ueito ingredients. Os guisanders italianos se basan sobretot en a calidat d'os ingredients y no en una preparaci\u00f3n elaborada. Os platos y recetas son a ormino derivaus d'a tradici\u00f3n local y familiar en cuenta de creyaus per chefs, per lo que muitas recetas son ideyals pa cocinar en casa, estando ista una d'as prencipals razons dezaga d'a creixent popularidat mundial d'a cocina italiana, dende America dica Asia. Os ingredients y platos vareyan muito seguntes a rechi\u00f3n.\nA cocina italiana se basa en gran medida en productos tradicionals; o pa\u00eds tien un gran numero d'especialidaz tradicionals protechidas per a legislaci\u00f3n de l'Uni\u00f3n Europea. Lo queso, os embutius y lo vin son fundamentals en a cocina italiana, con muitas declinacions rechionals y etiquetas de Denominaci\u00f3n d'Orichen Protechida u Indicaci\u00f3n Cheografica Protechida, y de conchunta con o caf\u00e9 (especialment l'expr\u00e9s) forman parti d'a cultura gastronomica italiana. Os postres tienen una larga tradici\u00f3n de fusionar sabors locals como fruitas citricas, pistacho y almendras con quesos dulces como mascarpone y ricotta u sabors exoticos como cacau, vadenilla y canela. O gelato, tiramis\u00fa y cassata se troban entre os eixemplos mas famosos de postres, pastels y pasteler\u00eda italianos.\nEsporte.\nL'esporte mes popular y practicato ye o f\u00fatbol y ye conoixiu como \"calcio\", a competici\u00f3n mas important d'Italia ye a Serie A. O baloncesto tami\u00e9n ye un esporte muito practicau y a suya competici\u00f3n mas important ye a Lega Basket Serie A que ye a mas alta d'as categor\u00edas de baloncesto d'Italia, por debaixo ye a LegADue.\nTurismo.\nItalia ye universalment definida como una d' as mas polidas, fascinants y ricas en historia y naturaleza pa visitar absolutament, pa toz os extranchers. Qui son de vacanzas en Italia no pueden privar sentir-se cautivaus per as marabillosas costas, per os chiquez y encantadors lugars meyebals, per os paisaches pintorescos cautivaus con vinyals y oliveras, y per os impresionants y sorprendents espectaclos de montanyas. Cada rechi\u00f3n alza tresors naturals, historicos y culturals d'incalculable valor."}
{"id": "2266", "revid": "69718", "url": "https://an.wikipedia.org/wiki?curid=2266", "title": "Luxemburgo", "text": "O Gran Ducau de Luxemburgo ye un pa\u00eds d'o norueste d'Europa que fa parte d'a Uni\u00f3n Europea (UE).\nMuga con Francia, Alemanya y Belchica.\nDivisions administrativas.\nDistrictos.\nLuxemburgo yera dividiu en 3 districtos:\nCantons.\nIstos antigos districtos son dividius en 12 cantons.\nComunas.\nOs cantons se dividen en comunas, a divisi\u00f3n administrativa menor en Luxemburgo.\nCiudaz de Luxemburgo por poblaci\u00f3n.\nEsportes.\nOs esportes con mes exitos internacionals son o ciclismo con tres ganadors en o Tour de Francia (Fran\u00e7ois Faber en 1909, Nicolas Frantz en 1927 y 1928, y Charly Gaul en 1958, antim\u00e1s d'os chermans Andy y Fr\u00e4nk Schleck), y o esqu\u00ed con Marc Girardelli ganador d'a Copa d'o Mundo d'esqu\u00ed y dos medallas d'archent en os Chuegos Olimpicos d'Hibierno.\nLuxemburgo a ganato dos medallas olimpicas en os Chuegos Olimpicos de verano (una d'archent de Joseph Alzin en halterofilia en Anvers 1920 y una d'oro de Josy Barthel en atletismo en Helsinki 1952) y dos medallas d'archent en os Chuegos Olimpicos d'hibierno (Marc Girardelli en esqu\u00ed en Albertville 1992)."}
{"id": "2269", "revid": "610", "url": "https://an.wikipedia.org/wiki?curid=2269", "title": "Chipre", "text": "Chipre (en griego: \u039a\u03cd\u03c0\u03c1\u03bf\u03c2, \"Kypros\"; en turco: K\u0131br\u0131s) ye una isla d'o Mar Mediterranio situada 113 km a lo sud de Turqu\u00eda y 120\u00a0km a l'ueste de Siria aon se clava a Republica de Chipre, un Estau internacionalment reconoixiu, pero que nom\u00e1s controla os dos tercios d'o sud d'a isla. O tercio norte fue ocupau por Turqu\u00eda en 1974, establindo a Republica Turca d'o Norte de Chipre. Este zaguer territorio ye reconoixido nom\u00e1s por Turqu\u00eda. En a isla tami\u00e9n se troban os enclaus sobirans d'o Reino Uniu de Acrotiri y Dhekelia.\nToponimia.\nO nombre de \"Chipre\" tien relaci\u00f3n con o cobre u arambre en griego. En aragon\u00e9s medieval s'escribiba \"Chipre\" u \"Gipre\", como en a versi\u00f3n A d'as \"Cronicas d'os Chudeces de Teruel\"."}
